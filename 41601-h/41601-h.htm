<!DOCTYPE html PUBLIC "-//W3C//DTD XHTML 1.0 Strict//EN"
    "http://www.w3.org/TR/xhtml1/DTD/xhtml1-strict.dtd">
<html xmlns="http://www.w3.org/1999/xhtml" xml:lang="hu" lang="hu">
<head>
<meta name="generator" content=
"HTML Tidy for Linux/x86 (vers 25 March 2009), see www.w3.org" />
<meta http-equiv="Content-Type" content=
"text/html; charset=UTF-8" />
<meta http-equiv="Content-Style-Type" content="text/css" />
<title>The Project Gutenberg eBook of Magyarhon szépségei; A
legvitézebb huszár by Mór Jókai</title>

<style type="text/css">
/*<![CDATA[*/

body {
 margin-left: 10%;
 margin-right: 10%;
}

h1,h2,h3,h4,h5,h6 {
 text-align: center;
 clear: both;
}

p {
 margin-top: 0.75em;
 margin-bottom: 0.75em;
}

body > p {
 text-align: justify;
 text-indent: 1.5em;
}

hr {
 width: 33%;
 margin-top: 2em;
 margin-bottom: 2em;
 margin-left: auto;
 margin-right: auto;
 clear: both;
}

hr.chap {width: 65%}
hr.tb {width: 45%;}

table {
 margin-left: auto;
 margin-right: auto;
}

td {
 padding-left: 1em;
 padding-right: 1em;
}

.rotate180deg {
 display: inline-block;
 transform: rotate(180deg); /* Firefox + Opera */
 -webkit-transform: rotate(180deg); /* Safari and Chrome */
 -ms-transform: rotate(180deg); /* IE 9 */
}

.pagenum { /* uncomment the next line for invisible page numbers */
 /* visibility: hidden; */
 position: absolute;
 right: 2%;
 color: gray;
 font-size: smaller;
 text-align: right;
 text-indent:0;
} /* page numbers */

.tdr {text-align: right;}
.tdc {text-align: center;}

.center {
 text-align: center;
 text-indent: 0;
}

.right {
 text-align: right;
 margin-right: 1.5em;
}

.caption-small {font-weight: bold; font-size: small;}

.caption {font-weight: bold;}

.caption-large {font-weight: bold; font-size: large;}

.caption-150 {font-weight: bold; font-size: 150%;}

/* Footnotes */
.footnotes {
 border: dashed 1px;
}

.footnote {
 margin-left: 10%;
 margin-right: 10%;
 font-size: 0.9em;
 text-align: justify;
}

.footnote .label {
 position: absolute;
 right: 84%;
 text-align: right;
}

.fnanchor {
 vertical-align: super;
 font-size: .8em;
 text-decoration: none;
}

/* Poetry */
.poem {
/* margin-left:5%; */
/* width: 90%; */
 font-size: 0.9em;
 display: table;
 margin: auto;
 text-align: left;
}

.poem br {
 display: none;
}

.poem .stanza {
 margin: 1em 0em 1em 0em;
}

.poem span.i0 {
 display: block;
 margin-left: 0em;
 padding-left: 3em;
 text-indent: -3em;
}

.poem span.i2 {
 display: block;
 margin-left: 1em;
 padding-left: 3em;
 text-indent: -3em;
}

/* Transcriber’s notes */
.transnote {
 background-color: #E6E6FA;
 color: black;
 padding: 0.5em;
 margin-bottom: 5em;
 font-family: sans-serif, serif;
 font-size: 0.9em;
}

.transnote p {
 text-align: justify;
 text-indent: 1.5em;
}

ul.TOC {
 list-style-type: none;
 padding-left: 10%;
 text-indent: -5%;
 width: 80%;
 text-align: justify;
}

span.ralign {
 position: absolute;
 text-align: right;
 right: 15%;
 top: auto;
}


/*]]>*/
</style>
</head>
<body>

<table border="0" style="background-color: #E6E6FA;margin: 0 auto;"
cellpadding="10">
<tr>
<td valign="top">Megjegyzés:</td>
<td>Az eredeti képek elérhetők innen: <a href=
"http://archive.org/details/magyarhonszps00jk">http://archive.org/details/magyarhonszps00jk</a></td>
</tr>
<tr>
<td></td>
<td>Facebook oldalunk: <a href=
"http://www.facebook.com/PGHungarianTeam">http://www.facebook.com/PGHungarianTeam</a></td>
</tr>
</table>
<hr class="chap" />
<h1>MAGYARHON SZÉPSÉGEI.<br />
*<br />
A LEGVITÉZEBB HUSZÁR.</h1>
<p class="center"><span class="caption">IRTA</span></p>
<p class="center"><span class="caption-150">JÓKAI MÓR.</span></p>
<p class="center"><span class="caption">KILENCZEDIK
KIADÁS.</span></p>
<p>&nbsp;</p>
<p class="center"><span class="caption-large">BUDAPEST.</span></p>
<p class="center"><span class=
"caption-large">FRANKLIN-TÁRSULAT</span></p>
<p class="center"><span class="caption-small">MAGYAR IROD. INTÉZET
ÉS KÖNYVNYOMDA.</span></p>
<p class="center"><span class="caption">1910.</span></p>
<p>&nbsp;</p>
<p class="center"><span class="caption-small">FRANKLIN-TÁRSULAT
NYOMDÁJA.</span></p>
<hr class="chap" />
<p><span class="pagenum"><a name="Page_1" id=
"Page_1">-1-</a></span></p>
<h1>MAGYARHON SZÉPSÉGEI.</h1>
<hr class="chap" />
<p><span class="pagenum"><a name="Page_2" id=
"Page_2">-2-</a></span></p>
<p><span class="pagenum"><a name="Page_3" id="Page_3"><br />
-3-</a></span></p>
<h2>A MAGYAR TEMPE-VÖLGY.</h2>
<p>Mit érthetnék mást e név alatt, mint a Balaton vidékét? melyik
tájrésze hazánknak érdemli meg inkább a Tempe-völgy nevét? a hol
magasabb szellemek dalolni taníták a költőt; a nem költőt pedig
érezni azt, a mit a költő énekelt.</p>
<p>Sok szép tájékát bejártam hazámnak; voltam az alföld végtelen
rónáin, álltam a székely havasok csúcsain: de mindeniknél jobban
megragadott a Balaton-vidék. Az alföld úgy tetszik nekem, mint egy
édes anya, ki nem sokat piperézi magát gyermeke előtt, nem
iparkodik kedvéért szép lenni; de kalászos mezőinek arany
tengerével mutatja, mily híven szereti, milyen jó anya volt, s mig
rezgő délibábjában tündér-meséket mond neki, pacsirtaénekben zengi
bölcsődalát. – Erdély képe viszont úgy tünt fel előttem, mint egy
büszke tündér, ki bámulatra hív, bűvöl és elcsábít; fenyvesek
zúgása titkos szókat beszél, havasok látása a távol után vonz;
valami úgy kényszerít elérhetlenek után sohajtani; és egy fájó
érzés nehezíti a megválást. <span class="pagenum"><a name="Page_4"
id="Page_4">-4-</a></span></p>
<p>Ah, de a Balaton-vidék egy bájos menyasszony, ki vőlegényére
vár, minden ponton új bájait tárja fel; mentül tovább nézzük, annál
szebbnek látjuk, s bár nevessenek ki érte, én azt mondom, hogy az
egész táj mosolyog! S még egy mélyebb, még egy jellemzőbb benyomást
hagytak lelkemben e külön tájak. A hegytelen alföld, melyen semmi
emlék, vagy rom nem hirdeti multunkat, képzelteti velem a derék
köznépet, a melyet becsülök; az emlékes Erdély minden heverő kőhöz
csatolt történeti nevezetességeivel tünteti elém az aristocratiát,
a melyet tisztelek; Erdély a magyar tájak aristocratiája, ah de a
Balaton-környék a táblabiró-világ képe, a középosztályé, a melyet
szeretek, a melyhez tartozom, a melyről beszélni soha ki nem
fogyok. Ha gazda vagyok, a Tiszamellék rónájának adom az első
rangot; ha politikus vagyok, Erdélybe leszek szerelmes; de mint
költő, a Balaton-vidéknek nyujtom a szépség almáját.</p>
<p>Csak az az egy fáj, hogy nem tudom azt olyan szépnek leirni,
mint a milyennek láttam.</p>
<p>A mint Veszprémmegyébe érünk, már kezdődnek azok az apró
emlékek, mikkel e táj teli van szórva. Nem a márvány irótáblás
historia emlékei ezek, hanem a regék, a mondák, az adomák emlékei,
miket a nép szeszélye vagy a költő ihlete alkotott.</p>
<p>Itt az ős vár, melyet a Corvinok híres ellenfele, Ujlaki Miklós
építtetett. Igazán Palota. Hajdan széles árok fogta körűl, melyet
friss forrásvíz töltött meg, s néha friss török vér. Mikoriban a
török szultánnak nemcsak a fél hold, hanem a <span class=
"pagenum"><a name="Page_5" id="Page_5">-5-</a></span> fél föld is
birtokában volt még, sokat hallották Palota körűl a hadi lármát;
1593-ban Sinán basa spahijai lovagoltak be a kastély levonó hídján,
s öt esztendeig ültek benne. A népmonda azt beszéli róluk, hogy egy
török aga, a mint a fegyverteremben meglátta Ujlaki Lőrincz képét,
dárdájával keresztülszurta azt; ez csütörtökön volt, péntekre
virradón halva találták ágyában az agát; Ujlaki ölte meg, annak
szelleme fojtá meg éjszaka, a két ujja helye is ott volt még a
torkán, mintha két hegyes köröm ásta volna bele magát. És ezentúl
minden pénteken meghalt egy a török harczosok közől, ugyanazon két
körömhelylyel a torkán; pénteken már rendesen volt halott a várban,
a miből a magyar köznép azt következteté, hogy az ördög nem
bőjtöl.</p>
<p>A török had azonban utoljára is megrémült e láthatatlan
ellenségtől, s a nélkül, hogy űzték volna, kitakarodott a várból. A
történetíró azt mondja erre, hogy mesebeszéd, a természetbuvár azt,
hogy tán vampyr lehetett az öldöklő kisértet, a poéta azt mondja,
hogy szép tárgy balladára.</p>
<p>Mulatságosabb adoma az 1687-iki visszafoglalásáról, a mikor
Eszterházy hirtelen körülfogta két ezer lovassal s ezer hajduval a
töröktől megszállt várkastélyt, s azzal a hajdu nép rögtön
elkezdett lövöldözni kerekes ágyúkkal a várkerítésre a törökök meg
várpuskákkal s szakállas ágyúkkal rájok vissza. Miután vagy öt
hajdu elesett, s néhány török is hasonlóul járt, akkor kijő egy
török hirnök a magyarokhoz, s azt kérdi tőlük: «mit akartok?» – «El
akarjuk foglalni a <span class="pagenum"><a name="Page_6" id=
"Page_6">-6-</a></span> várat.» – «Hát miért nem szóltok? itt a
kulcsa: mit rontjátok a keritést?» Igy értették azután meg egymást.
Nevezetes, hogy akkor 67 török harczos volt a várban, aztán volt
velök 97 asszony. A várkastély most is bir még tisztes ódon
külsejével; a rondella, mely előtt ez a kedélyes discursus folyt,
most is áll még; vörös téglafalai vakolatlanok, de köröskörül
benőtte azokat szélesen a repkény, mely egész elevenzöld szőnyeget
képez a ritka ablakok körűl; belűl azonban újdivatu ízlés rendezte
a boltozatos ősi termeket. Távolabb az erdők között, sűrű
mogyorófabokrok közé rejtve látszik valami feketülő rom.
Puszta-Palota az, Mátyás király kedvencz vadászkastélya, ott csente
el a királyi ebédből a torkos szakácsné a csuka máját, a kérdező
királynak furfangosan felelve: «csóri csuka: nincsen mája», mire a
király rögtön cadentiát mondott; «palotai pálcza: nincsen száma» s
a csukamáj rögtön előkerült.</p>
<p>Mátyás vára összeomlott, Ujlakyé most is áll még.</p>
<p>Nem messze innen az út mellett látszik az a kettős kőfal, mely
közt most is egy kis malomhajtó patak foly alá; a néphagyomány
«Kinizsi ugratójának» nevezi azt, s az a monda róla, hogy az hajdan
erős híd volt, s ha a Kikiri-tó zsilipjeit felhuzva, a tavat
lebocsáták a menőre, csupán a hídon keresztül lehetett Palotának
menni. Kinizsi Pált egyszer nagyszámu török had szorítá meg e
téren, a vezér hirtelen felvonatta a tó zsilipjeit s míg bajnokai
háta mögött a hidat letörték, azalatt egymaga harczolt az ellennel;
tudjuk azt <span class="pagenum"><a name="Page_7" id=
"Page_7">-7-</a></span> felőle, hogy két kézzel szokott verekedni.
Mikor aztán a híd le volt rontva, egy ugrással átszöktetett rajta
Villám paripáján. Egy török sem csinálta utána ezt az ugrást. Hogy
Kinizsi idejében nem járt még itt a nagyságos török, az ugyan
bizonyos; de azért nincs az a bölcs, a ki ezt a mondát kibeszélje a
nép fejéből, s minek is beszélné ki?</p>
<p>Az út irtott erdőkön visz keresztül. Én úgy megsirathatnám
minden kipusztított erdőt, nem status-gazdászati szempontból; azt
nem bízták rám; hanem azokért a szép lombos fákért, a miket olyan
ingyen teremt számunkra a jó föld; talán nem is a mi számunkra,
hanem árnyékul az erdei virágnak, fészkűl az énekes madárnak; az
éhes ember aztán neki megy fejszével, kivágja, éget hamuzsírt
belőle, helyét beveti búzával, s még azt akarja, hogy a föld
háladatos legyen érte hozzá. Ez pedig azzal áll boszút, hogy az
irtott erdők helyén annyi követ vet föl a szántóeke után, hogy a
tér fehér lesz tőle, mintha jég verte volna el, de nagy darabokban.
Én bámulom, hogy van kedve valakinek az ilyen földbe belevetni a
búzát, a mely fordított mértékben követ ad annak, a ki őt kenyérrel
hajítja. Bele is untak sok helyen, s parlagon hagyták a
felbolygatott földet, azt most aztán belepte szélíben hosszában a
kökény- és a galagonyabokor. Most ez a nyomorék cserje tenyészik a
szép ős lakok, a régi erdők helyén. De sok tanulságot lehetne ebből
olvasni, ha volna, a ki az ilyen betűt is olvassa.</p>
<p>Most egyszerre, mint egy boldogabb világ révpartja, tünik elénk
a Balaton. A mint egy hegy <span class="pagenum"><a name="Page_8"
id="Page_8">-8-</a></span> lejtőjére feljutottunk, két erős domb
völgyelete közől kivillanik a regényes tó naptól aranyozott tükre,
oldalt Örs helysége, túlnan a somogyi partok tornyos falvai
foglalják rámába, s ezentúl egészen megváltozik a táj arczulata. A
mint Örsön alól a Balaton partján leszállunk, mintha egyetlen kert
tárulna elénk; egy óriási kert, melyben mulatólakok helyett egész
falvak vannak elszórva, egymáshoz sűrü közelségben, csupa
gyümölcsös és szőlő minden falu körűl, mely oly hűsítő, oly
boldogító látványt nyujt a szemnek és léleknek az egész nap látott
sárga tarlók, kavicsos parlagok után, miknek nézésébe
belefáradt.</p>
<p>Egyfelől az édeni táj, másfelől a tündéri tó; olyan fönséges,
olyan megragadó látvány! Ha ez külföldön volna, magyar emberek
seregestől vándorolnának azt látni, s azóta száz útleírás jelent
volna meg felőle lelkesült utazóktól. Oh mi kár volna, ha sikerülne
a kapzsi nemzedéknek e gyönyörű vizet lecsapolni! Ugyan mi czélra?
Miért veszítse el hazánk költői szépségeinek egyik legszebb
gyöngyét? Csak azért, hogy néhány földesúrnak, ki a meglevőt sem
képes okosan mívelni, nagyhatárú birtokához még néhány ezer holdnyi
száraz föld ragadjon. Porzót az igaz, hogy árulhatnának akkor
eleget; mert a Balaton medrének vasporos és magnesiás talaja nekik
semmiféle füvet meg nem fog teremni, azt láthatják a somogyi
partokon. S milyen Nemesis következnék a hálátlan fajra; hogy
állnának boszút az elűzött tündérek kiszáradt vizükért! Ez a szép
zöld tájék, hogy kopárulna el; patakok, csermelyek utána vesznének,
s lenne a kiszáradt tó <span class="pagenum"><a name="Page_9" id=
"Page_9">-9-</a></span> helyén egy sivó homokpuszta, egy istenverte
tájék közepett, melyet eső soha nem látogat. Ez a szép Balaton
nemcsak szépsége, de áldása is a környéknek; hanem olyan az ember,
hogy mindig azon töri a fejét, milyen nagy úr lehetne, ha azt
bírná, a mi nincs.</p>
<p>De hallgassunk el a szomorú jóslatokkal; hisz az egész
képtelenség. A Balaton tükrében még sokáig fog így ragyogni a
felkelő teli hold; s Balaton-Füred parkjában víg magyar zene
hangzik az érkező elé; míg az est ködében kékellő Tihany kettős
tornya felől, anda ringással hangzik át az esteli imára buzdító
harangszó.</p>
<p>A mint Balaton-Füreden a kocsiról leszálltál, egyszerre otthon
vagy. Ha magyar ember vagy, lehetetlen, hogy ott az első perczben
ismerősödre ne találj, mert ott minden ember magyar, s minden ember
megismeri egymást, az érkező gyorskocsira pedig mindenki vár, és
oda incognito nem lehet megérkezni.</p>
<p>Az egész fürdő fiatal telep még; a park sem régi, a sétány még
újabb, mely körűl magas vendégházak emelkedtek, minden oldalról; a
sétány közepén áll a savanyuvizes kút; a park elején a nemzeti
szinház, egy födött épület, mely közköltségen épült; homlokzatán e
szép felírással: «Hazafiság a nemzetiségnek», beljebb az erdőben a
tágas nyári színkör, melyben derűlt estéken szabad ég alatt tartja
egy-egy legjobb vidéki színtársulat előadásait. – Azért beszélek
legelőször is a színházakról, mert a színház tesz tanubizonyságot
egy-egy vidék műveltsége felől. Vannak nagy alföldi városaink,
mikben még egy szinkör, <span class="pagenum"><a name="Page_10" id=
"Page_10">-10-</a></span> vagy rögtönzött pajta sem hirdeti a
nemzeti költészet és művészet igéit; míg sok dunán-túli kis városka
versenyez műízlés és pártolás tekintetében Pesttel. Ime Fürednek
két színháza is van; mindkettő csinos, jóízlésű. Nyáron
látogatóinak buzgalma fenn tudja tartani színészetét, míg Pesten…
szeretnék e felől igen keserű dolgokat írni, ha most épen olyan
gyönyörűen nem ragyogna a hold a Balaton felett, hogy kiveri a
fejemből az egész szomorú történetet az egyszeri emberről, a kit
addig gyógyítottak, a míg belehalt, majd máskor elmondom.</p>
<p>Hogy Balaton-Füred mint gyógyfürdő mily ritka nevezetesség –
most még csak hazánkban, – egykor tán egész Európában is, azt
nálamnál szakértőbbek eléggé elmondták már; – hogy az éltető
alkatrészekkel terhelt lég, mely a Balaton hullámairól jő, mily
áldott hatással lepi meg az életműszert és a kedélyt, hogy a
Balaton-iszap minden fontja egy lat szénsavas vasport tartalmaz,
mely tüneményes gazdagság már a külföld előtt is oly hírre kapott,
hogy a franczia kormány tudományos vizsgatétel végett oda küldé
egyik tudós orvosát, dr. Rohesant; hogy e kis tenger partján, mely
maga is csupa ásványforrásoknak köszöni lételét, a meder közelében
gazdag savanyúvíz-forrás buzog: ez mind igen érdekes dolog lehet
azokra nézve, kiknél a vér, a mell, az idegrendszer beteg; – hanem
van Balaton-Fürednek még egy olyan tulajdona is, a mi egyenesen a
beteg szívnek tesz jót, s a mit eddig az orvosok, a vegyészek
kifeledtek az analysisből: nem a vas, nem az alkalik, nem a savak,
nem a langylég, <span class="pagenum"><a name="Page_11" id=
"Page_11">-11-</a></span> nem a szép táj, hanem egy derék,
becsületre méltó, hazafias érzelmű közönség.</p>
<p>Én szerettem látni, ha nagy uraink vigadnak; de ne menjenek
vigalmaikkal messzire. Nem szeretem azt az elvet, hogy ide haza
legyünk mogorvák, gazdálkodjunk, takarékoskodjunk; s ha mulatni van
kedvünk és pénzünk, azt vigyük ki külföldre. Miért ne legyen nekünk
ide benn a hazában is olyan választott helyünk, melyet meglátogatni
élvezet és divat? hol a fesztelenség és az elegantia egymással
találkozik, hol távol ismerősök, hazai notabilitások egymást
feltalálhassák, hol a főuri körök a középrend osztályaival
barátságos érintkezésbe jöhessenek s mindkettő megszerethesse
egymást, tanulhassa kölcsönösen egymás előnyeit becsülni, hibáit
megszokni. És ez a megbecsülhetetlen hely Balaton-Füred.</p>
<p>Öreg zászlós urak, régi hangzatos időkből nagyrabecsült nevek,
országos capacitások a megyei világból, deli úrhölgyek, fiatal
mágnások, lelkészek, tanárok minden felekezetből, kisebb-nagyobb
urak mind egy barátságos körré alakulva, mely egymást szivesen
üdvözli, a közbeszéd tárgyából ki nem fogy, sem nagyságát, sem
kicsinységét nem érezteti a másikkal, minden élvezetet megoszt
mindenkivel, az első szóra kész és előzékeny bármi okos indítvány
felkarolására, s iparkodik egymás óráit kellemessé tenni, ezekből
áll Balaton-Füred vendég-közönsége.</p>
<p>Megérkezésem estéjén gyönyörű holdvilágos idő volt, a Balaton
ezüsthimes tükrén csónakok lebegtek, s a csónakok felől andalgó
népdalok s méla nemzeti dallamok hangjait ringatta felénk
<span class="pagenum"><a name="Page_12" id=
"Page_12">-12-</a></span> a szélcsendes alkonyi lég. Fiatal szép
delnők, magyar főurak csónakáztak ott, ők énekelték a népdalokat.
Ez első vonásból rajzolja magának az arczképeket tovább, a kinek
helyes képzelme van;- nem fog csalatkozni. Ez a vonás huzódik végig
az egész társas életen s ez az, a mi többet ér Balaton-Füred minden
magnesiájánál. Reggel jeles zene ébreszti fel a vendégeket, sietni
kell a savanyúvízre, a savókúrára, a séta tart, míg az idő
bemelegszik, akkor a fürdésre kerűl a sor, a kis tenger langyos
vize tán még régi nymphájától örökölte csodálatos vonzerejét;
bűbájnak lehet azt nevezni; a hogy óhajtatja magát azzal, a ki
egyszer megfürdött benne, s ha átlátszó hullámai között libegünk,
alig tudjuk azt elhagyni. A bátrabb uszók künn versenyeznek a zöld
tükör fodrozatos színén: két nevezetes uszóról beszélt akkoriban a
közfigyelem; az egyik volt egy fiatal magyar gróf, roppant athletai
termet, a másik egy kis tíz esztendős növendék diák. A gróf nagyon
megszerette a kis diákot, a miért az merész ambitióval minduntalan
vele bátorkodott versenyezni. A gróf többször megtette azt a
férfias merényt, hogy Füredről átuszott Tihanyra; ez néha négy órai
uszás; egyszer a kis diák is bemerészkedett vele e bátor
vállalatba; a gróf bizton hitte, hogy a gyermek, ha érezni fogja,
hogy fárad, majd visszakérezkedik; de az csak uszott vele tovább;
ekkor megszólítja a gróf: «van az ön atyjának még több fia?» – A
gyermek azt felelte «nincs». – «Akkor hát forduljunk vissza.»</p>
<p>A délutánt regényes kirándulások, az alkony <span class=
"pagenum"><a name="Page_13" id="Page_13">-13-</a></span> óráit a
színház, az estét kedélyes társalgás foglalja el, többnyire a
szabadban, mert Füreden rendesen derült idő van, eső ritkán esik, a
környék mégis oly üde-zöld; a Balaton lehellete teszi azt; csak
néha jönnek pompás zivatarok onnan a somogyi partok felől, miket
napokkal előre megjósol a Balaton, legnagyobb szélcsendben elkezd
háborogni, tengerhullámot hány, s harsogva csapkodja partjait, a
zivatar napján fekete-zölddé lesz; csak szélei szegélyezvék fehér
tajtékprémmel; s e sötétzöld tükörben olyan tündérien rémes a
czikázó villámok lobbanása, mikor egy-egy belecsap a vízbe, mintha
onnan alulról egy másik csapna hozzá vissza: pár óra mulva aztán
kiderűl az ég, a Balaton megint kéken mosolyg, mint egy könnyen
haragos, könnyen engesztelődő hölgy.</p>
<p>Füreddel szemben a tihanyi magas félszigeten emelkedik a tihanyi
apátság kéttornyú kolostora. Magasztos egy tájkép! A zöld
környezetben csak ez a sziklafal kopár, homlokán mint egy régi
korona az ódon épület, tövét a zöld hullám locsolja, kövült
csigákat, a mesés kecskekörmöket hányva ki a partra.</p>
<p>E kolostort a Bencze-szerzet birja, melynek derék tagjai s
kitünő igazgatója előzékeny szivességgel mutatja meg vendégei előtt
a kolostor históriai emlékeit; a pompás templom alatt van az épület
legrégibb emléke, az I. Endre által építtetett templom, mely most
tulajdonkép sírbolt; a hegy-ives boltozatok egyike alatt látható
még Endre sírkeresztje, a faloldalba beállítva, mely elég egyszerű
egy fejedelem síremlékének. <span class="pagenum"><a name="Page_14"
id="Page_14">-14-</a></span></p>
<p>Sajátságos nevezetesség a tihanyi zárdában a jezsuiták
alapítójának, Loyolának viaszképe, mi annak halotti arczáról lőn
eredetileg levéve, mint ezt az átadó hiteles okirat
bizonyítja.<a name="FNanchor_1" id="FNanchor_1"></a><a href=
"#Footnote_1" class="fnanchor">1)</a></p>
<p>A ki a tihanyi kolostor viszhangos folyosóin végig jár,
önkénytelen jut eszébe az a gondolat, milyen szépen lehet az élet
vig napjait itt tölteni el! Az ember sejti azt az eszmét, a mit
gondolhat egy trónjáról önként lelépett fejedelem, egy férfi, ki a
világból számkiveté magát, egy boldog ember, ki mindenét elveszté,
s a veszteség fájdalmait már nem érzi, ha a tihanyi zárda ablakán
kitekint. Köröskörűl mosolygó vidék, eleven zöld hegyoldalok,
boldog apró falvak, a vidám Balaton repkedő csüllőivel,
halászbárkáival; – ezután a háborgó zivatar sötét
fellegpalástjával, tűzostorával; a hánykódó hab tetején menekvő
halászcsónakok; – télen a fényes jégtükör, a távol fehér vidéke –
és ide benn mindig ugyan az a csend, az a változatlan nyugalom
hazája, melyre a külvilágnak semmi fájdalma vissza nem hat.</p>
<p>Még egy nevezetessége van Tihanynak: nagyszerű visszhangja; a
kolostor fala veri azt vissza; <span class="pagenum"><a name=
"Page_15" id="Page_15">-15-</a></span> tiszta csendes időkben egy
egész hexametert képes visszamondani. Egyszer egy angol hölgy
kisérté meg a visszhanggali beszélgetést, szél lehetett, a
visszhang nem felelt neki: «Haj asszonyom», szólt neki a kalauz,
«nem tud ám még a mi ecchónk ezen a nyelven.»</p>
<p>A mi kis magyar tengerünknek még saját gőzöse is van; annak
nevét viseli, ki e táj minden kövét megénekelte, Kisfaludyét. E
gőzösön magyar kapitány van, a ki magyar vezényszavakkal kormányoz,
gépész, kormányos, hajóslegények mind ide valók, még az ebéd is
nekünk való: pörkölthús, galuska, paprikás hal, badacsonyi bor
hozzá, s ha némelykor egy kissé erősebb szél indul meg a Balatonon,
s a habok oldalt kaphatják a hajót s hintázni kezdenek vele, még
egy kis szelid tengeri betegséget is érhetünk – tulajdon magunk
vizén! és ez is élvezet.</p>
<p>Míg a gőzös Füredtől Keszthelyig végig hasítja a Balatont, a
világ legszebb panorámája halad el szemeink előtt. Változatos
halmok, majd kopár sziklás homokkal, majd vad erdőkkel benőve,
oldalaik többnyire szőlőkkel beültetve. Itt-amott a parton, vagy az
erdők közepéből egy-egy erős ős rom váza fehérlik elő, de annak a
képe sem oly szomorító, mint más romjainké. Nem az ősi dicsőség
omladékai ezek, hanem egy kedves lejárt koré, melynek búját, örömét
ismerjük, s tudjuk jól, hogy e várakat, födetlen kastélyokat nem
egy nagy veszteség hagyta ily üresen, hanem csak a haladó korízlés;
melynél kényelmesebb, okosabb és czélszerűbb gondolat most lenn a
síkon s benn a falu közepén lakni, mint oda fenn <span class=
"pagenum"><a name="Page_16" id="Page_16">-16-</a></span> a szellős
tetőkön s a mai kor lovagjai és delnői könnyebben sohajtozhatnak
egymáshoz a nemzeti színház páholyaiból, mint régen egyik vár
ablakából a másikba. Az pedig épen kiment a divatból, hogy valaki
szerencsétlen szerelem miatt remetévé legyen s kis csengetyűvel
harangozzon az ájtatos népnek, most legfeljebb rossz verseket ír,
azokkal harangozza be a publikumot.</p>
<p>A változó halmok háta mögött egy távolabb álló pont, egy várral
koronázott szikla emelkedik ki. Ez a költői várhalmok hőse,
Csobáncz. Ötször tünik el a szem elől s ötször mutatja meg újra
magát, mint egy drámai hős, ki végig játsza mind az öt felvonást. A
megénekelt halmok egyenkint tünnek el, a végig vonuló part mellett
látjuk Badacsonyt, ismerjük hirhedett borát s némelyikünk arra is
emlékezik, hogy itt e hegyoldalban áll még a költő kicsiny nyári
háza, a hol azon gyönyörű költeményeket írta, miket azóta paloták
és gunyhók megismertek; mikor elhaladtunk alatta, úgy tetszik,
mintha még most is melegebb volna itt a lég, zöldebb a falevél,
mint másutt.</p>
<p>Ama kis lapos domb ott a Szent-Mihály hegy. A kis ház ott a
közepén most is olyan remetének való kis hely, olyan eszményi lakás
valaki számára, a ki a szerelmét elveszté, csak boszúját tartotta
meg, s addig várni akar csendesen, a míg az megérik.</p>
<p>A gőzös Keszthelyen éri el a végpontot, mely regényes útjának
czélja. A ki idáig is meg van elégedve sorsával, az a födélzeten
marad s visszatéret <span class="pagenum"><a name="Page_17" id=
"Page_17">-17-</a></span> vagy lefekszik s végig aluszsza az egész
délutánt, vagy újra végig nézi a balatoni panorámát megfordított
sorozatban. A ki azonban megérti azt a vágyat, mely e távol látszó
romok után vonzza a szívet, az kiszáll Keszthelyen s egy rövid
kerülővel szekéren tér vissza Balaton-Füredre, sorba látogatva a
regényes pontokat, miken még most is a költő szelleme borong.</p>
<p>Keszthely maga is drága emlék az eszmélő magyar előtt; a ki
keresztülmegy rajta, hogy kerülhetné ki azt a helyet, azt a
kastélyt, melyben egykor a Georgikon alapítójának nagy szelleme
működött, irányadó eszméket adott nemzetének – nem szavakban, hanem
tettekben.</p>
<p>Jártam a grófi kastély nagyszerű könyvtárában, melynek kéziratai
közt legnevezetesebb Kinizsinek egy írott imakönyve, mely annyira
magyar, hogy abban elejétől végig egy idegen szót nem lehet
találni, a miből az a tanuság, hogy már Mátyás király idejében túl
voltak azon az elven, a mit mi még folyvást vita alatt tartunk,
hogy a tudományos műveltség mellett tökéletesen el lehet nyelvünk
minden idegen kifejezéstől.</p>
<p>A könyvtárban különösen egy férfi arczkép vonja magára a
figyelmet: egy középkori magyar hős alakja, kinek szabályos finom
vonásait a ki egyszer látta, soha többet el nem felejti; nagy
mélázó kék szemeiben, megszólásra kész ajakán valami élni látszik,
a mi soha meg nem halandó. Ki e rokonszenves arczú férfi? Ez a
költő Zrínyi Miklós, korának és honának kedvencze; az édes tollú,
éles kardú hősköltő, ki írt nagy diadalokról <span class=
"pagenum"><a name="Page_18" id="Page_18">-18-</a></span> s segített
azokat megvívni, ki hazájának szemfénye volt, míg végre őt is
ledönté a bőszült kritika, mint mondják, egy vaddisznó képében.
Meglehet, hogy ez csak képes beszéd; vadkan alatt akarja érteni a
hitrege az ádáz birálatot, mely a megirigyelt férfit elvette
azoktól, a kik olyan nagyon szerették… Szekéren ülve haladunk végig
a völgyön, melynek minden kövét összegyűjté a regék írója,
Kisfaludy Sándor, azokból alkotott magának síremléket. Az általa
megénekelt vidék most is szebb, mint a többi. Az egész országon
átok gyanánt feküdt az aszály, kiszáradt avar mezőket lehete látni
mindenfelé, de Csobáncz, Tátika, Rezi völgyeiben most is virágos
volt a rét, a fű most is buján és gazdagon nőtt ott e várak alján.
Még sem hiába hullt hát, a hol elhullt a jó hősök vére, s nem hiába
hullt utánuk a szegény hegedősök könye; a fű, a réti virág legalább
háladatos maradt érte.</p>
<p>Ki ne ismerné e szép regéket? a ki még nem hallotta hirüket,
ismerje meg Kisfaludy költeményeit, mert azoknak minden sora a mi
vérünkből való vér. A ki még többet is akar tudni, kérdezze meg
sorban a falvak öregeit, az irástudó jegyzőket, a tanítókat, minden
dombról, minden kőhalomról új regét tudnak neki mondani.</p>
<p>A ki Szigliget alatt jár, ne feledje el magának megmutattatni a
megáldott és a megátkozott halmot, nem messze feküsznek az úttól.
Régen történt, még a regényes nyílvesszők idejében, hogy egy heves,
izzó vérű vadász megszeretett egy fiatal leánykát; azt nőül kérte,
de a leány <span class="pagenum"><a name="Page_19" id=
"Page_19">-19-</a></span> nem adta neki kezét, mert szívét egy ifjú
paraszt legény bírta; s szülői is inkább ahoz akarták adni. –
Farsangra volt kitűzve a menyegző napja; a vőlegény násznépe átjött
Sümegről a menyasszonyért; szép szánút volt, csengős, lobogós
paripák vágtattak a fehér úton a lakodalmas néppel. Az elutasított
vadász egy odvas fa háta mögül nézte őket. – Mikor az a szán is
közel jött hozzá, melyen a menyasszony ült, hirtelen egy nyilat
tett tegzére, s azzal keresztüllőtte a leányt. Az ott meghalt
vőlegénye karjai közt, piros vére befesté a havat.</p>
<p>A násznép üldözőbe fogta a gyilkost s nem messze a helytől
utolérve agyonveré. – A meggyilkolt leányt azután eltemették az út
egyik felére, a másik felén pedig behányták kövekkel a gyilkos
holttestét, melyből azután nagy halom támadt, mert később is minden
azon menő hajított reá egy követ; ez a szokás még máig is fenmaradt
ott. – A bekövetkező tavaszszal a meggyilkolt leány sírján
vadrózsa-bokor kezdett támadni, a gyilkosét pedig ellepték a
sötétkék iringó tövisek, miket ha megszáraszt az ősz s letépve maga
előtt kerget a szél, a nép úgy nevez: hogy «ördögszekér».</p>
<p>És csodálatos! a rózsabokor maig is ott virít a zöld halom
tetején, pedig senki sem ápolja; s a kőhányás most is tele van
iringó tüskével, pedig egyre hajigálják rá a követ az azon
menők.</p>
<p>Estére Sümeghet érjük el; a legregényesebb fekvésű kis városkát,
mely fölött, csaknem a közepében emelkedik ki a regedús sümeghi
várrom, még mindig erős falaival, miket, hogy haragjában üt
<span class="pagenum"><a name="Page_20" id=
"Page_20">-20-</a></span> le nem tudott dönteni az idő, jó kedvében
benöveszté kőfali virággal. Ezen város lakói olyan közel laknak
őseik szellemeihez; házaik ablakaiból megláthatják holdvilágos
éjszakákon a reszketeg árnyakat, mik úgy hasonlítanak pánczélos
lovagok, pártás hajadonok alakjaihoz.</p>
<p>Pánczélos lovagok, pártás hajadonok! mesemondás az egész.
Mesemondás az egész lélekjárat elmúlt dicsőségről, ragyogó
napokról; ha a költők nem idézgetnék őket: elő sem jönnének, akkor
is csak az hisz bennök, a ki babonás. A mai reális kor embere csak
Rothschildnak hisz s csak azokat a költeményeket olvassa, a mik
börzetudósitás czím alatt jönnek: s meg van elégedve, ha azokban
jók a rímek.</p>
<p>Nem háborgatott bennünket Sümeghen egész éjszakán át semmi
szellem; pedig hisz itt lakott a regék hallhatatlan irója.</p>
<p>Ha ő nem keresett fel, meglátogattam én őt; ott alszik az út
melletti temetőben; egy kis alacsony sírkereszt jelöli sírdombját:
a sírkereszten akkor is volt egy hervatag koszorú, mellette
kétfelől korán elhunyt rokonai, Tivadar és Elvira feküsznek; az a
bogácskóró ottan jobbfelől egy, egészen a földdel egyenlővé
taposott sír helyén nőtt fel; az a bogácskóró jelöli azon boldog
nőnek örök alvóhelyét, a kihez a költő a Himfy szerelmeit írta!
Annyi virágából a pazarló költői szerelemnek nem maradt a nő
sírjára egyéb ennél a szomorú tövises virágnál.</p>
<p>Nem is tudná azt meg senki, hogy ki fekszik ottan, ha egy
sírnyomnyira onnan egy másik elsimult <span class=
"pagenum"><a name="Page_21" id="Page_21">-21-</a></span> halom
előtt egy rozzant bálványfa nem állna, melyre rozsdás vaslemez van
szegezve: e kopott lapon olvasható valami búskomoly versezett,
becsületes jó akarat szüleménye; az tudatja velünk, hogy kik
feküsznek ottan Magyarország legkedvesebb költője körül.</p>
<div class="poem">
<div class="stanza"><span class="i0">«Sőtényi Horváth
Trézsia<br /></span> <span class="i0">Nyugszik itt a bús
sirban<br /></span> <span class="i0">Vajda Ignácz hites
társa<br /></span> <span class="i0">Kedves leányi
sorában<br /></span> <span class="i0"><i>Amália</i> fekszik
balrul<br /></span> <span class="i0">Kisfaludy
Sándorné<br /></span> <span class="i2">(itt a
vadvirágbokor)<br /></span> <span class="i0">Franciscája fekszik
balrul<br /></span> <span class="i0">Szende Fodor
Lajosné<br /></span> <span class="i0">Mind a kettő
nővéreknek<br /></span> <span class="i0">Ön férje van
mellette;<br /></span> <span class="i0">Közöttük ifjabb
párnak<br /></span> <span class="i0">Elvirájuk
temetve.<br /></span> <span class="i0">Hatan itten egymás
mellett<br /></span> <span class="i0">Egy családbul
nyugosznak.<br /></span> <span class="i0">Rettenetes bús
képzelet,<br /></span> <span class="i0">Össze még sem
szólhatnak<br /></span> <span class="i0">Néma csendben
porladnak.<br /></span> <span class="i0">Szánd meg őket itt
nyugvókat<br /></span> <span class="i0">Ki ide jutsz
sirjokhoz<br /></span> <span class="i0">Kérjed értük
Megváltónkat,<br /></span> <span class="i0">Meghaltakért
imádkozz;<br /></span> <span class="i0">Mi az ember?
gondolkozz!»<br /></span></div>
</div>
<p>A pókok olyan szépen bekötötték szőnyegeikkel azt a sirverset;
én leszedtem azokat az emléklapról; gondolkodtam, nekem is jól fog
esni, ha egyszer valami érzékeny poéta vetődik hozzám s leszedi
fejfámról a pókhálót, ha ugyan lesz fejfám.</p>
<p>Itt e sír oldaláról nézve rajzoltam le Sümeghet, <span class=
"pagenum"><a name="Page_22" id="Page_22">-22-</a></span> mely tán
szebb volna tulsó feléről tekintve; de én nem tehetek róla, ha
Kisfaludy sírja a legnevezetesebb pont benne.</p>
<p>A pókhálót pedig tárczámba rejtettem és magammal hoztam.</p>
<p>«Mi az ember? gondolkozz!»</p>
<p>Még egy pontja van e regeszépségű tájnak, melyet nem szabad
kikerülnünk: ez Csobáncz.</p>
<p>Ötször láttuk előtünni a Balatonról, mindig más meg más hegyek
háta mögűl, végre előttünk áll egy magas hegyormon, messzire
fehérlő sánczaival. E sánczok magasából visszalátni a Balatonra, a
távol csillámló ezüst tükrön most úszik végig a kis magyar gőzös;
körűl zöld síkság, erdős hegyek, csillogó patakok a mezőkön;
patakok mellett fehér falvak hegyes tornyocskákkal és az erdős
bérczek homlokain a komor várromok; egy közűlök úgy áll a síkság
közepett egy vulkánalakú hegytetőn, mintha az egész egy egyiptomi
gúla volna.</p>
<p>És e várromoknak meséit mind ismeritek. Tudják azt az öregek és
az ifjak, tán még a dallamra is emlékeztek, a mire énekeltük hajdan
«Szomorúan hallott kongni…» S ha magatok körűl néztek, még ott
láthatjátok az orgona-bokrokat, mik elvadulva lepték el a vár
udvarát, és a zsálya- és a liliombokrokat, mik most is díszlenek a
mezei fű között, s a borostyánrepkényt, mely felfut a falakra; – a
hősöket, kik itt éltek, csatáztak és szerettek, túlélte az
orgonafa, a liliom és – a költő dala.</p>
<p>A hegytetőn örök szél fuj, s üldöz bennünket a méla dallam:
«Szomorúan hallott kongni…» <span class="pagenum"><a name="Page_23"
id="Page_23">-23-</a></span> Alant a hegy tövében forró napsugár
éget, s jókedvű szőlőmunkás emlegeti az adomát a csobánczi
kutyáról, mely vizet nem kaphatva Csobánczon, ha megszomjazik,
kénytelen a szomszéd faluba menni ivásra; míg azonban haza jön,
újra megszomjazik, megint csak vissza kell mennie a szomszédba; így
aztán egész nap lót-fut egyik falutól a másikig; innen a csobánczi
ebbel való variatiója az Orbán lelkének. – Magasban él a poezis,
ide alant az adoma, – és mind a kettő az Urtól jön.</p>
<p>Egy kis kerülővel Szigliget felé szekérháton térünk vissza
Balaton-Füredre, még odáig is majd itt, majd amott tünik el
mellettünk egy-egy kisebbszerű rom; de már ezeknek a nevét sem
tudja jóravaló ember, s be kell érnünk azzal, hogy ez is valami
puszta templom, régi kastély; most azután virágcserép, melyből szép
nagy szálfák nőttek elő.</p>
<p>Estére ismét előttünk áll a kis hazai tenger; ismét Füreden
vagyunk; és azt mondjuk, hogy haza jöttünk; mert ott mindenki olyan
otthon érzi magát. – A benyomás, mit e pár napi látvány hagyott a
szívben, eltörölhetlen marad.</p>
<hr class="chap" />
<p><span class="pagenum"><a name="Page_24" id=
"Page_24">-24-</a></span></p>
<h2>MORE PATRIO.</h2>
<h3>REGÉNYES KÓBORLÁSOK.</h3>
<p>Meg ne ijedj tőlük, szerelmetes jó olvasóm: nem útleirás ez
újabb divat szerint; vasuti kutyafuttában följegyzett szaladó
tornyok, repülő városok emléke: érdekes Fremdenweiserekből
kiszedett adatokkal hitelesítve; hanem egy nyughatatlan magyar
poéta csavargásaiból fenmaradt emlékek, a kit néha-néha utolér az
országkerülés vágya s olyankor aztán neki indul, hol szekéren, hol
lóháton, hol gyalog, hol négykézláb keresztül-kasul járni a szép
Magyarországot, boldogabb tájakat keresni; bekoczogtatni kunyhók és
paloták ajtóin, s megkérdezni, hogy laknak-e azokban olyan jó
emberek, a milyenek hajdan voltak.</p>
<p>Van nekem egy jó öreg barátom (azzal az «öreg» czímmel nem az
életkort, hanem a megbecsülést szoktuk kifejezni), ki hajdan egy
egész megyének volt igazgatója; annak útait rendezé, csatornáit
ásatta, vizeit szabályozá, annak közintézeteit alapítá, más buzgó
honfiak társaságában azt boldogítani törekedett, a közügyek számára
<span class="pagenum"><a name="Page_25" id=
"Page_25">-25-</a></span> pénzt teremtett a semmiből; a zöld
asztalnál szóval és szívvel őrködött a szent jog felett;
tanulmányul vette a hon népfajait, s a szerint intézkedik velük
csodálatraméltó bölcseséggel, s törte azt a pályát, a hol
jutalomról nem beszéltek soha, csak mindig áldozatról… Tehát most
ez az én jó öreg barátom szántóvető ember, a ki egy rendezetlen
pusztán gyakorolja igazgató tehetségeit; ott küzd a futóhomok
ellen; ott kényszeríti a gonosz mocsárt álló helyét hasznosabb
füvek számára átengedni, s vesződik egy darab földnek
újjáalakításával – az utókor boldogítására.</p>
<p>E tisztelt barátom régóta ösztönöz arra, hogy látogassuk meg
Erdély szebb pontjait; a Hunyadmegyei havasokat, a hirhedett
Detonátát; külső, belső bajok a késő őszre szorítottak e becses
felhívás elfogadásával, ilyenkor pedig már az erdélyi havasok
igazán havasok; most azonban kegyelmes volt irántunk az ég s derült
időt adott mindenfelé, a minek azonban a szántóvető emberek nem
örülnek olyan nagyon, mint az utasok.</p>
<p>Tatár-Szent-György mellett egy halmos emelkedésen van az én jó
öreg barátom új telepítvénye; valaha régi avar telep volt az; a
kert körűl huzott árkokból mindenütt azon régi durva munkájú fekete
hamvvedrek kerülnek elő, minőknek hún-avar elődeink áldozati
vedreit írják le, némelyik még most is a megáldozott állatok
csontjaival tele; a halmok köröskörűl fekete cserépdarabokkal,
égetett téglák maradványaival beszórva, miket féllábbnyira
eltemetett a sárga homok; e homok alatt pedig mindenütt a fekete
televény föld. Tehát még a föld maga is megváltozott <span class=
"pagenum"><a name="Page_26" id="Page_26">-26-</a></span> annyi idő
alatt: őseink számára kövér, bőtermő volt, nekünk már munkát
követelő homok lett; mintha mondaná: velem küzdjetek most.</p>
<p>Vasuton könnyebb lett volna ugyan az utazás innen az alföldre,
de szekéren gazdagabb: abból nem tanul az ember egyebet, mint «bitt
um die Fahrkarten», ebből vidéket és embereket ismer; azért
akármerre járjanak is a vasúti gőzparipák, a more patrio utazás
mindig megmarad gyönyörűségnek; kivált ha az embernek oly útitársa
van, mint az enyém, ki maga a vidék eleven történetkönyve, ki
minden halom regéjét ismeri, tudja, melyik torony alatt milyen
lelkületű nép lakik, s még azt is mondja, mi volt ott, mi történt
ott, hol most semmi sincsen, csak a néma fűszálak.</p>
<p>Korán reggel indultunk neki az örkényi homoknak, a mi
dicséretére legyen mondva, vendégszeretetéről még mindig híres, úgy
marasztja az utazónak kocsiját, lovát, hogy maradjon még egy
kicsit. Itt-amott ákáczok és kanadai jegenyék erdőszámra állják
útját a sivó homoknak, de a hol aztán a szél megbonthatja a partot,
arról elönti az egész határt, hogy az útat sem találni rajta. Annyi
bizonyos, hogy a more patrio utazás nem anglusnak való (anglusnak
szoktam nevezni mindent, a ki okosabb embernek hiszi magát a
magyarnál), vendéglő, meleg ágy, útmutató, hotel, spajzczedli,
személybiztosság, alkalmas fuvar: mind meg van a more patrio
utazásnál, csakhogy nagyon kis helyen elfér; hotel: a kocsisátor; –
állomás: a hol elesteledünk; – puha ágy: a bunda; étlap: a
vászontarisznya, benne szalonna, <span class="pagenum"><a name=
"Page_27" id="Page_27">-27-</a></span> pogácsa és kulacs bor; –
útmutató: a távol torony hegye; oltalom: a jó fokos balta; –
kényelmes alkalom: a nyerges paripa, meg a két jó csizma, mely nem
ijed meg sem hegytől, sem homoktól. A ki ezzel beéri, annak
boldogság a more patrio utazás: a kinek több kell, váltson a
vasutra jegyet.</p>
<p>Még mindig puszta az alföldi puszta, csak úgy hellyel-közzel
maradoznak el az úttól távol a magányos tanyák, a miből időjártával
mind városok, falvak lesznek, – csakhogy mi azt nem érjük meg: –
hanem a vidék regényes oldala, a pusztai csárdák egészen
pusztulásnak indultak már. Vége a szegénylegénységnek; a tolvaj is
városban, faluban szeret már lakni, s nem tölti az éjszakát a
buczkák mellett a paripa hátán; a betyárok erkölcse is megromlott
már. Egyenkint összedüledeznek a hirhedett csárdák, felveri a fű a
hozzájuk vezető utat: a nevezetes Czethalinak csak a kéménye áll
még, leomlott ablakán át kormos kandallója látszik; de sok
szegénylegény melegedett ott valaha a parázstűznél s a csaplárné
két szeménél! A Lebuki csárda tetejét szétbontotta a szél: itt
szokták máskor a jámbor ifjak fokos baltával kérdezni az utazóktól,
hogy ki mit visz magával? A Kutyakaparóit sem reparálta ki az idő
azóta, hogy Petőfi megénekelte; a Tompa csárda csaplárosa is
futófélben van már, s panaszkodik, hogy kívülünk félesztendeig sem
látott vendéget: csak a Traján korcsmája tartogatja még magát annál
a hídnál, melyen két keresztút visz át; a táblabirói leleményesség
gyönyörű tanuságára (az anglus nem találta volna ki) <span class=
"pagenum"><a name="Page_28" id="Page_28">-28-</a></span> A vasut
nagyon megrontotta a betyárok keresetét, alig hallani már egy-egy
jó adomát felőlük, mint a minap, hogy egy gazdag zsidó utazott az
alföldön, de puska volt nála, még pedig megtöltve; a betyár úgy
kötött bele, hogy elkezdte dicsérni a puskát, hogy már az csak jól
hordhat. «De milyen jól!» állítá a kupecz. Hanem azt a varjut ott a
fa tetején csak nem lehetne meglőni vele. «Már hogy ne lehetne.»
Fogadok egy pint borba, hogy nem lövi le. A kupecz fogadott s
lelőtte a varjut, a betyár aztán elvette tőle az üres puskát és a
tele tárczát. Hanem ez is csak meseszámba megy már. A nagyobb rész
csak úgy tanyázásból teng leng, vagy dologra fanyarodott. A gazdák
adnak nekik kenyeret, szalonnát, ha kérnek; sőt egy földes úr, ha
requiráló zsivány érkezik a házhoz, maga elé szokta azt rendelni,
hogy megismerje, ha nem adott-e neki már valamit? s jaj a
legénynek, ha rá ismer, mert akkor megdöngeti a hátát. Ilyen
szomorú hanyatlásnak indult a szegénylegénység; hanem ebből senki
se következtesse azt, hogy már most a gazdag-legénység van nálunk
divatra kapóban.</p>
<p>Tíz éve már, hogy nem jártam az alföldön; egy új tünemény lepett
meg azóta, mint új nemzetgazdászati acquisitio. A merre csak
jártunk, az út két oldalán egész sűrű lombos erdők terülnek
mindenfelé; igen is sűrű erdők az úgynevezett szerb tövisből. Néhol
mezőt, legelőt, szántóföldet ellepett az, kemény tövisei között a
szántómarha is félve jár, s a kaszások rongyokkal csavargatják be
lábaikat előle, mert veszett sebeket ejt az embereken. Még mikor
Petőfi megénekelte a <span class="pagenum"><a name="Page_29" id=
"Page_29">-29-</a></span> pusztát, ez a növény nem volt
indigenálva; azóta ez is megtelepült nálunk s nem engedi magát
irtatni, megy szakadatlanul egyik falutól a másikig, ott is végig
megy az utczákon, árkok, piaczok nem szakítják félbe, oda fészkeli
magát a házak oldalába – ez a szomorú jelképe a nyomorúságnak.
Tavaly egy tudós franczia azt írta, hogy Magyarország a Tiszáig
oláh; no ha ezt a sok tüskét látná, majd írhatná, hogy a Dunáig
szerb. Én a szerb nemzetet ugyan nagyrabecsülöm, hanem azért bár ne
jutott volna tőle Magyarország számára annyi tövis.</p>
<p>Egyébiránt egész Békés vármegye közepéig nagyon kevés hasznát
lehet venni az oláh grammatikának (daczára ama franczia tudós
ethnographiai rendelkezésének). Battonyán volt alkalmunk
használatba venni az első «ungye mérát?» De ott is megszégyenültünk
vele, mert a megszólított oláh atyafi magyarul felelt rá vissza,
hogy merre visz az út. Hasonló arczpirulás ért bennünket Orosházán,
a hol útitársam a piaczon beszédbe ereszkedett a román lelkésszel,
egyről-másról tudakozódva tőle oláhul, mire az hasonlóul válaszolt;
néhány percz mulva azonban kifutottak a szomszéd házból a lelkész
gyermekei, s apjukat magyarul szólíták meg, bizonyságául annak,
hogy a derék lelkész otthon ezen a nyelven társalog: mi is így
folytattuk azután a discursust, s úgy vettük észre, hogy
lelkipásztorunk olyan tiszta irodalmi nyelven beszél, mint
akármelyik könyv; akarám mondani még jobban, mert azok sokszor nem
ügyelnek a helyesírásra. Igy is kell annak lenni, a velünk lakó
<span class="pagenum"><a name="Page_30" id=
"Page_30">-30-</a></span> román nép szemmel látja, szívvel érzi,
hogy sem messze, sem közel nem talál oly nemes rokonságot, mint a
magyart, s a hány fokot halad a művelődésben, annyi lépést közelít
a magyarsághoz. A kinek ez észrevétel nagyon édesnek talált ízleni,
nehogy elrontsa a gyomrát, mindjárt szolgálok egy kis keserű
cseppfélével. Néhány mérfölddel odább már változik a világ; a mint
a síkság elmarad, a hegyhátakról melancholikus tilinkó szava
hangzik alá, s a hol ez a tilinkó hangzik, ott nem tudnak többé
magyarul. A falvak nevei még a múlt századi megyei levéltárakban
magyarok, most már összevissza facsargatva mind oláhosan hangzanak,
s nyelvünket csak az úri rend beszéli. Van egy község, melynek
lakosai mind nemes emberek és kálvinisták, neveik tősgyökeres
magyar nevek; viseletük debreczeni fajta; de már egy szót sem
tudnak magyarul; író, olvasó ember nincs közöttük, nemzeti
történet, rokonszenves emlék, rég kihalt közülök, csupán abban
válnak ki az oláh fajból, hogy szörnyű verekedők és szeretik a
processust. Hogyan támadt az ily átváltozás, annak igen egyszerű a
magyarázata. Messze földön nem volt hozzájuk közel református
lelkész, a ki gyermekeiket keresztelte, halottaikat eltemette
volna; pogányul pedíg csak nem élhet, nem halhat az ember: ott volt
az óhitű pap, annak az igéit voltak kénytelenek hallgatni, s
lassankint elhagyták miatta a hazai nyelvet. Katholikus községek is
jártak így sokan. A román pópa minden szegény földön megél, talán
nem is olyan tudós mindegyik, mint lelkésztől várnók, de a hegyek
<span class="pagenum"><a name="Page_31" id=
"Page_31">-31-</a></span> közt elszórt nyájnak pásztor kell s Urunk
idejében, ez előtt 1800 esztendővel, nem resteltek a nép pásztorai
mezitláb is járni, mint most az oláh papok szegényei; az eredmény
pedig az, hogy a magyarság elenyészik ott, a hol a szegénység
kezdődik.</p>
<p>Pedig a szegénység nem megénekelni való tárgy, akármit
beszéljenek is felőle a poéták. Ez a kevéssel megelégedés nem tesz
nemzetet nagygyá. Vagy hát boldogság az, hogy az ember levágja a
gerendát az erdőn, négyesével keresztbe rakja, s ott lakik a
közepében, míg a szél el nem hordja; megfonja, megszövi durva
daróczposztóját, gubának önti; beteszi a Czermura vizébe, ott egy
hét alatt megfeketedik, s azontúl viseli, míg valahol állja a
madzag; összefőzi a tejet a máléval, s elél vele holtig; még
csizmára sem vágyik, elviseli a bőrt, a hogy foltnak van szabva;
hát még a szellem kivánalmai? hol alusznak azok, ki ébreszti fel
őket? Nincsenek itt híres költők, népdalnokok; ki olvasná el, ha
írnának valamit? Itt olvasni csak a pap tud. Hanem vannak más
lumenei a népnek, mely sötét rengetegeiben mégis fölkeresi a csodás
emberfölöttit s elzüllött ábrándjait hozzácsatolja; ezek a jósok.
Minden oláh vidéknek megvan a maga híres jósa, a kiről azután
bámulatos dolgokat ad tovább a néphagyomány.</p>
<p>Mintegy húsz évvel ezelőtt élt Páloson (most Paulis) egy
hirhedett varázsló, Juon nevű, kihez messze földről eljárt a
földnépe megtudakolni az esőt meg a jó időt. Jóslatai bámulatosan
beteljesültek mindig. Egy héttel előbb meg tudta jövendölni
<span class="pagenum"><a name="Page_32" id=
"Page_32">-32-</a></span> az eső közeledtét; még azt is, hogy
meddig fog tartani, hosszas eső lesz-e vagy csak futó zápor? s eső
idején ismét megmondá, hogy mikor állapodik meg az idő, mikor
tisztul föl az ég? Mindez csalhatlanul beteljesült rendesen.
Hihetetlen volt, az igaz, de úgy volt. El kellett ismerni a
legbölcsebb természettudósnak is, hogy a csodálatos ember jóslatai
egyetlenegyszer sem szégyenültek meg. Egyszer hosszas szárazság
után messze falukból csődültek hozzá a lakosok megunszolni, hogy
tudakolódzék már valahol az eső felől; a jós arra utalta őket, hogy
várjanak három napig és imádkozzanak híven az Istenhez, hogy
jelentse ki előtte szent akaratját. Harmadnap ismét felgyűltek a
hivők, s kérdezék, hogy beszélt-e az istennel a jós? «Beszéltem»,
felelt az, «azt mondá pedig az Úr, hogy mindaddig nem lesz eső a
vidéken, míg az óhitű esperest itt a falu alatt levő keresztfára
fel nem feszítitek.» A népnek sem kellet több; rohantak rögtön az
esperes lakára. Az észrevevé a veszélyt, hirtelen lóra ülteté
szolgáját, s futtatá lóhalálában az akkori főbíró Cs… hoz a
szomszéd faluba; azalatt az ellene csődült nép berontott hozzá s
tudtára adá, hogy őt keresztre fogják feszíteni. Okos beszéd,
felvilágosítás itt mind nem használt; a lelkész csak egy órai
haladékot kért az imádkozásra; azt megadták neki. Mikor az órának
vége volt, kikisérték a keresztfához; a jós maga vállalkozott arra
a tisztségre, hogy a lelkészt felfeszítse; már mind a ketten a
keresztfán voltak, midőn Cs… főbiró megérkezett. A derék úr nem
tétovázott sokat, odavágtatott a <span class="pagenum"><a name=
"Page_33" id="Page_33">-33-</a></span> tömeg közé négy lovas
hintójával, a kereszt előtt megállt; ő maga derékon kapta a
megkötözött lelkészt, hajdúja a varázslót, fel mind a kettőt a
hintóba, s azzal vágtattak ismét vissza felé. A felbőszült nép
egész Aradig kergette őket. A jóst természetesen törvényszék elé
állíták, de ő minden vallatásra csak azzal felelt, hogy neki az
Isten parancsolta azt, hogy az esperesnek meg kell áldoztatni.
Utoljára aztán azt mondták neki, hogy ha az Isten nevét folyvást
becsmérli, majd azt kapja, hogy száz botot vernek rá. Ez ugyan
drastikus szer, s látom ég felé állani az emberbarátok hajaszálait
a bottal vallatás emlegetésére, de szeretném látni, hogy melyikünk
maradna philantrop, ha egy gyilkos azzal védi magát, hogy neki az
Isten parancsolá a gyilkolást. A fenyegetett jós nevetett e szóra:
hiszen az ütés neki nem fáj; az Isten elveszi az ütés súlyát, s
megedzi az ő testét, hogy azon sem fegyver, sem pálcza nem fog,
tessék bár megpróbálni. Megpróbálták. Ötvenet rávertek a jósra, mi
alatt ez folyvást nevetett, s gunyolta a törvényszék tagjait, hogy
lám annyit sem ér a botozás, mintha a puszta derest vernék. Az urak
már kétségeskedtek, hogy elbocsássák-e s diadalt adjanak a
babonának? A mint azonban még ötöt ráhuztak a varázslóra, ez
egyszerre megváltoztatta a hangját, szép könyörögve mondá: hogy
bocsássák el, elég lesz már, inkább csak kivall mindent.</p>
<p>Ekkor aztán nagy töredelmesen elmondá, hogy biz ő az óhitű
esperest azért akarta megöletni, mivel az szüntelen arról
világosította fel <span class="pagenum"><a name="Page_34" id=
"Page_34">-34-</a></span> a népet, hogy a babonában ne higyjen, s
az ő csodatételeit mindig természetes okokból iparkodott
kimagyarázni: egyet azonban még sem tudott megfejteni: időjóslatai
csalhatatlanságát. Ennek pedig az a titka: az ő nyakgerinczén van
egy daganat, mely olyankor, midőn hosszú szárazság jön, egészen
elmúlik; tartós esőzés bekövetkezte előtt szertelenül feldagad; ha
vihart érez, azt feltüzülése által jelenti meg, s ha hirtelen
derült idő jön, akkor egyszerre lelohad. (Nem egyéb, mint egy
tökéletesített tyukszem.) Igy lett annyi megfoghatatlan csoda a
legegyügyűbb okra visszavonva.</p>
<p>Másszor ismét egy koldusfiu, kit nyolcz év óta némának ismert
minden ember, a butyini vásár alkalmával a legnagyobb sokadalom
közepett egyszerre csak megszólal s elkezd visiókról beszélni a
népnek: hogy az Isten csodát tett ő vele, felszabadítá ajkait a
némaság zárja alól, hogy tudassa a néppel, mi okai vannak az ő
világi nyomorúságának, s hogyan tegyen róla. Utoljára az is azt
hirdeté, hogy agyon kell verni a papot. A szegény pópa alig birt
megmenekülni a babonás nép kegyetlenségei elől: szerencsére a
vármegye ismét kéznél volt, a zendülőket szétugraszták, a fiatal
prófétát pedig elcsipték. – Ekkor kisült, hogy az a pap azelőtt
nyolcz évvel azt a fiut megverte; s akkor ez föltevé magában, hogy
boszút fog állni rajta, s képes volt nyolcz esztendeig némának
tettetni magát, s nyolcz esztendeig járni, kelni és aludni menni
azzal a gondolattal, hogy ő a papon boszút álljon egy pár
pofoncsapásért. <span class="pagenum"><a name="Page_35" id=
"Page_35">-35-</a></span> Ilyen jó emlékező tehetsége van az
oláhnak.</p>
<p>Talácson is él még mai nap is az a jövendőmondó, kihez hajdan
még a környékbeli urak és asszonyságok is eljártak jóslatot
mondatni. Azt állíták ugyan, hogy csak kiváncsiságból teszik, hanem
ez a kiváncsiság egy ismerősünknek életébe került, a jós azt mondta
neki, hogy 34 éves korában meg fog halni, az ifju fejébe vette a
mondást, s akként sietett élni, mint a kinek kevés ideje van már
hátra; hiszen úgy is mindegy; 34 éves korában tüdőgyuladást kapott;
nem engedte magát gyógyíttatni; hisz úgy is mindegy, s csakugyan
meg is halt. Ez a jós azt beszélte, hogy ő nem egy ember, hanem
három ember, egy testvére lakik Afrikában, a másik Ázsiában: minden
tíz évben megcserélik a lelkeiket, csak a testük marad egy helyen:
a táltosok tüzes szekéren szállítják őket ide s tova. Ez sokkal
furfangosabb volt a többieknél, mert a legtávolabb eső falvakban
tudta a családok titkait, s mikor panaszra jött valaki hozzá, mert
előre tudta, miért jön, s gyakran segíteni is tudott rajta.
Valószinűleg minden faluban voltak vele összeköttetésben levő
kémei; mert a varázsló hivatala szépen jövedelmez s az oláh nagy
mester a titoktartásban. Különösen akár merre járt, mindenütt
lehetett látni egy vörös galléros embert, ki jött – ment a
sokadalomban, mindenkitől kérdezősködött, s a jóst csak éjszaka
látogatta meg; ez volt Onucz segéd. – 1849 óta hallgat a talácsi
jós: azt mondja, hogy azok a szellemek, a kik vele összeköttetésben
voltak, elpusztultak a vidékről. Onucz <span class=
"pagenum"><a name="Page_36" id="Page_36">-36-</a></span> sem
látható már sehol vörös gallérjával. Hja biz akkor sok szellem
eltünt a világról, a ki hús és csont között lakott.</p>
<p>E babonás hajlamot a népben egy ügyes szolgabiró is felhasználta
vallatások alkalmával. Mikor megátalkodott gonosztevő került
kezére, ki minden tanubizonysággal szemben tagadott, esküdött,
hazudott; akkor ezt egy érczfeszület elé állítá, s ráparancsolt,
hogy tegye arra a kezét, úgy esküdjék: az pedig egy villanyteleppel
volt összeköttetésben; mitől a bűnös olyan ütést kapott a könyökén
keresztül, hogy ijedten vallotta meg a legtitkosabb bűnét is.
Máskor, ha ilyenre akadt, azt szépen leülteté a villanyszigetre, s
mikor az önkénytes vallomás ferdére talált menni, ez ujjahegyével
odanyult a vallatott orrához, füléhez: «te, most mindjárt elvisz az
ördög, ha hazudsz». – Az ember aztán a mint a szikrákat érezte
orra, füle hegyén, minden porczikáján, a hol hozzáértek,
kipattogni, azt hitte, már a pokolbeli tűz kezdődik és sietett
megszabadulni az eltitkolt igazság árán. Ezeket a regéket pedig úgy
vedd tőlem, kegyes olvasóm, mintha mellettem ülnél a szekéren, s
ott mesélgetnénk egymásnak ötletes mondákat erről meg amarról,
rövidítve beszéddel a pusztai hosszú útat; el-elbólintva néha a
meséken s megint más tárgyat kezdve, mikor a szekérzökkenés
felébreszt bennünket.</p>
<p>A dombegyházi hún halmoknál, mik szabályos távolságban
emelkednek előttünk a láthatáron, eltünődünk: mik lehettek azok
hajdan? őrdombok-e, harczos előörsök vigyázó helyei? vagy
áldozathalmok, miken vitéz dédapáink ős istenünknek <span class=
"pagenum"><a name="Page_37" id="Page_37">-37-</a></span> áldoztak?
vagy tán csaták holttesteiből rakták azokat s behantolták fölül
szépen: nagy csatának kellett volna annak lenni. Ha azok a halmok
beszélni, mi pedig hallgatni tudnánk…</p>
<p>Megint egyet bólintunk, megint felébredünk; egy hirhedett
mintagazdaságon visz az út keresztül. E szép nagy uradalom roppant
négyszögű táblákra van felosztva. Nyáron át kihordják a trágyát a
négyszögű táblák közepére, roppant sánczokat emelnek belőle, télen
aztán – szétterítik úgy-e? – nem biz azt: meggyujtják szél
ellenében s elégetik, hogy ne legyen útban. Mondhatnók, hogy ha már
nekik nem kell, eladhatnák a szomszéd helységeknek, azok szivesen
megvennék; de hát nagy urak dolgához mi köze egy szegény
poétának.</p>
<p>Megint elszunditunk, de most már igazán felébredünk, mert az út
a szántóföldekre tér ki, s minden mesgyénél ki akarja az embert
lökni a szekér. Egy leégett város áll előttünk. Ez a város Szent
Anna. Felesen lakják svábok és magyarok. A svábok különösen
tehetősek, a mit bizonyít az, hogy 1849 utolján arra kérték fel az
aradi várkormányzót, hogy engedje meg nekik, hadd becsüljék ők ki a
magyar szomszédokat, kifizetvén őket készpénzzel; mely ajánlatra
azonban a várkormányzó akkor nem állt rá; most azután egy vasárnapi
égés egyformán koldussá tett magyart és svábot, nincs nekik
egymástól mit irigyelni többé. A szomorú képet még búskomolyabbá
teszi az elparlagolt mező, mely a várost körülfogja. Október
közepén még sehol egy szántott barázda, nemhogy zöld vetés; az
embereknek nincs módjuk <span class="pagenum"><a name="Page_38" id=
"Page_38">-38-</a></span> földeiket mívelni; ez a gazzal belepett
avar pusztaság még többet tud beszélni a súlyos inségről, mint
maguk a kormos falak.</p>
<p>No de már most ki tudna aludni tovább? – Világosvár alá érünk, a
magyaráti szőlőhegyről szüretelők vidám kurjantása hangzik elénk, s
ámbátor az Isten kevés bort adott az idén a magyarnak, nem is igen
jót, de ha a jó kedvet meghagyta mellé, köszönjük meg azt is, s
vigadjunk legalább addig, a mig a szüret tart.</p>
<p>Hét napot töltöttünk a hires Magyaráton, a hová a szüret alatt
Aradmegye szépe, java fel szokott gyülekezni s a régi jó idők
mintájára barátságosan mulatni. Valaha hires ünnepélyek voltak a
magyaráti szüret napjai; ez volt a gyülhelye főrendnek és a
középosztálynak, melyet sehol oly egyetértő barátságban
összeolvadtan látni nem lehet, mint itten. A megyei zöld asztal
egyesíté és soha el nem választá őket; a legingerültebb
pártvitákból sem lett személyes gyűlölség s politikai ellenfelek
tudták szeretni s becsülni egymást s együtt mulatni a közös
vígalmakon.</p>
<p>Aradmegye valóban mintagazdasága volt az országnak, példányképe
annak, hogy mit tehet külön egy terület okos, lelkes administratio
s a birtokosok lelkes egyetértése mellett. Pompás országútai, régi
faiskolái, közintézetei, kórházai tanuskodnak erről, miket a
táblabiró világ igazán a semmiből teremtett elő. Kedvesen jellemzi
azon időket az öreg Beszédes mondása, midőn Arad vármegyében a
vizek szabályozásáról volt szó, a genialis mérnök azt állítá a
megyegyűlésen, hogy Magyarországon a vízszabályozásnak más
alapelvei <span class="pagenum"><a name="Page_39" id=
"Page_39">-39-</a></span> vannak, mint másutt akárhol. Más
országban egy folyót alul a torkolatánál kezdenek szabályozni;
nálunk fölül kell azt elkezdeni. Bámulva kérdezték tőle, hogy
miképen lehet a hydrostatikának más alapszabály itt, mint másutt?
Akképen felele a praktikus férfiú, hogy ha egy alsóbb megyében
szabályozzák a vizet, a felsőbben pedig nem, az alsóbbnak inkább
ártott a fáradság, mint használt, de ha a felsőbb megye kezdi el a
maga vizét ránczba szedni, az alsóbb kénytelen folytatni a munkát,
ha azt nem akarja, hogy ki legyen öntve, mint az ürge. És csakugyan
foganatos volt az új hydrostatikai elv, egyik megye a másik után
volt kénytelen Arad példáját követni. Szintén Beszédes műve a
buttyini csatorna is, melyet a Kőrös vizéből vezetnek lefelé, több
mint húsz mérföldön keresztül, roppant hasznára az egész
környéknek. Mikor e csatorna létrehozásáról folytak a viták a
megyegyüléseken, a sok érdemes táblabiró elmondá egymásután a maga
«alázatos véleményét». Beszédes is előterjeszté végre a magáét: «az
én véleményem nem alázatos vélemény, hanem számokkal bebizonyított
documentum, nekem nem a tekintetes urak magánérdekei forognak
szemem előtt, hanem az ország jóvolta, azért ne tanácskozzanak azon
a tekintetes urak, hogy mit lehetne módosítani, lealkudni az
előterjesztett tervből; mert a tudomány nem alkuszik, s a mathesis
senki kedveért az egyenes vonalból görbét nem csinál». Nem is
engedett semmit, úgy kellett a csatornának elkészülni, a hogy ő
tervezé s maig is áldás a vidéken; kár, hogy egyúttal hajókázhatóvá
nincs téve. <span class="pagenum"><a name="Page_40" id=
"Page_40">-40-</a></span></p>
<p>Hajdan még híresebb volt az a táj. Mátyás királyunk idejében az
ország négy könyvnyomdája közől egyik Világosvárott volt, a miből
sejthetni, hogy ott kellett a hazai tudományok egyik menhelyének
lenni. A török világban eltünt a nyomda, de annál híresebbek lettek
a pankotai (hajdan Bánkút) fürdők. Stambulból is úgy jártak azokba,
mint most Károlyfürdőbe. – Mikor aztán a török atyafiakkal való
hosszú zálogos pörnek vége szakadt, s nekik menni kellett innen, a
nagyváradi basa fél mázsa kénesőt töltetett a fürdő forrásába s az
egészen eltünt, soha sem birták többet megindítani. Az erdők közt
most is templomok és zárdák romjai láthatók; ott is lehetett
valami; bizonyosan népes helységek és bizonyosan magyarok, mert az
oláh fából épít. Neveiket sem tudjuk már.</p>
<p>Mulandó a világ, késő este van már; kinn ülünk a folyosó alatt;
a szomszéd kolnákból víg zene hangzik át hozzánk; a hegytetőkről
tűzfarkú röppentyűk süvöltenek az égbe, színes csillagokat szórva
maguk körűl; a hold olyan melancholikus fénynyel süt le Világos
várromjaira s a félködbe burkolt rónára ott alant, melynek közepén
a szőllősi malom fehérlik. Az ember maga sem tudja, hogy miről
gondolkozik.</p>
<p>Hanem hát hagyjuk abba a mulatságot; késő ősz az idő, október
közepe, ha még Erdélybe akarunk bejutni s a havasokon jönni
keresztül, ugyancsak sietnünk kell.</p>
<p>Derék úti és házi gazdám, még a lehető legnagyobb sietségről is
gondoskodott; ő maga, egy fia és egy unokatestvére (derék két jó
fiú még <span class="pagenum"><a name="Page_41" id=
"Page_41">-41-</a></span> abból a régibb ivadékból) oszták meg az
út örömeit és fáradalmait velem. Kőrisbányáig hátas paripáikat
küldék előre, s odáig kocsin tettük meg az útat.</p>
<p>A mint Déznán túl a diécsi hegytetőre felértünk, gyönyörű és
ritka természeti tünemény ragadta meg figyelmünket: egy
ködszivárvány; a lehulló köd csak olyan magasan állt fejünk felett,
hogy a nap keresztül süthetett rajta s ez által egy olyanforma
szivárvány támadt körülünk, minőt gyermekkorunkban fecskendővel
idéztünk néha elő, csakhogy sokkal nagyobb ívet képező, átmérője
lehetett harmincz lépés. E gyönyörű tünemény tovább egy
óranegyednél kisért bennünket, akkor kisütött a nap, s előttünk
állt a gyönyörű Kőrös völgye.</p>
<p>Délfelé egy nevezetes hegy alá értünk, kár hogy olyan rosszul
tudom a neveket megtartani a fejemben, különben megmondanám, hogy
híják; ezen a hegyen végtől végig úgy vannak elszórva a drágakövek
s karniol, achat, jaspis, chalcedon, sardonyx, mint nálunk a
Svábhegyen az agyagpala: néha öt-hat fontos karnioldarabok a
leggyönyörűbb erezettel, másutt a legcsodásabb
chalcedon-alakulások, majd lilás szőlőfürt, majd igazgyöngy tüzű
bogyócsoport, majd góth templomtornyok alakjában: mindez úton,
útfélen, senki sem ügyel rá. Magam is hoztam el egy pár darabot e
szép kövekből emlékül, mikben a világos-zöld achat, a fehér
chalcedon és a piros jaspis olyan gyönyörű nemzeti szín bokrétára
vannak vegyülve, mintha mondva csinálta volna valami barátságos
demiurgus az özönvíz előtt. <span class="pagenum"><a name="Page_42"
id="Page_42">-42-</a></span> Van-e erről tudomásuk
természettudósainknak? Eszembe jutott már a neve! «Acsuczá»-nak
híják, hogy a tatár vigye el! (’Sz úgy sem viszi el, mert nagyon
nagy.)</p>
<p>Már itt kezdődik a móczvilág: elmaradnak az aradmegyei derék,
szálas, nyilt tekintetű, barátságos mosolygású oláhok, s felváltja
őket a fekete gubás mócz. A tekintete is olyan fekete. Estétől
reggelig egy jó napot sem köszön senki; a falvakban, miken
keresztűl visz az út, itt-ott látszanak az újabbkori romok.</p>
<p>Estefelé érkezénk meg Körisbányára: innen rajta, az út mellett
látszik egy hosszú sírhalom, sokkal nagyobb, mint közönséges
sírhalmok szoktak lenni; egyszerű kőemlék áll előtte.</p>
<p>Ez alatt fekszik a tizenhárom Brády. Körisbánya valaha igen szép
kis virágzó magyar város volt, most háromnegyed része rom; a
legnagyobb úri lakok ablakain embermagasságnyi dudva hajlik alá, az
udvarok be vannak nőve fűvel. Míg lovainkat nyergelték, azalatt
elsiettem az ide közel fekvő hírhedett Fabu Popihez. Ez azon
történeti emlékű templom és óriási tölgyfa, mely alatt Hora és
Kloska lázadó czimboráikkal összeesküdtek, innen indultak ki
üdvtelen munkájukat megkezdeni. Az a legkülönösebb, hogy ez a
templom épen azon Czebe falu határába esik, melynek oláh lakosait
soha sem birták a magyar urak ellen fellázítani. Czebe falujában
van tizenkét nevezetes forrás, melyben minden vászonnemű magától
megfehéredik; tán ez a víz az emberek lelkére is hat.</p>
<p>A Fabu Popi most egészen el van hagyva, <span class=
"pagenum"><a name="Page_43" id="Page_43">-43-</a></span> csak
temetőnek használják még a környékét; temető egyébiránt itt van
minden lépten nyomon: a kit az útfélen megölnek, annak emlékére
egyszerű magas fakeresztet szoktak felállítani; csak innen egy álló
helyemből tizenkettőt számláltam meg az úton. Kellemetes
vigasztalás az utazóra, minden kétszáz lépésnyire olyan helyet
találni, a hol valakit megöltek.</p>
<p>Este lett, mire rajzommal elkészültem, már holdvilág volt, mire
visszatértem Körisbányára, hol egy rozzant, ideiglenes fogadóban
vártak ránk vezetékeink. – A jámbor emberek váltig marasztottak
bennünket, hogy ne menjünk éjszaka tovább; előttünk van Brád és
Bojcza, szomorú hely mind a kettő; még egy kisértetes történetet is
mondtak el nagyobb biztatásunkra: hogy néhány hét előtt maga a v… i
dászkál, ki a Brády-család katastrophjából lett híres, este a
Brády-kastély előtt lovagolt keresztűl több társával; a mint a
kastély előtti hidra ért, lova megbokrosodott alatta, leveté
nyergéből s gyilkosul összetaposta. A roncsolt embert aztán
felvették társai, s szállást kerestek számára. Egy kapun sem
ereszték be őket; a kisértetfélő nép irtózott az így meggázoltat
házába fogadni, utoljára ugyanazon leégett Brády-kastélyba voltak
őt kénytelenek vinni, mely most is uratlanul áll, ott reggelre meg
is halt. Azért nem jó éjszaka azon a hídon átmenni, mert ott valami
szellem lakik. Minket azonban nem bánt ez a szellem, üljünk a
nyeregbe s induljunk neki, elég szép az őszi éjjel.</p>
<p>Képzelni sem lehet gyönyörteljesebb utazást, <span class=
"pagenum"><a name="Page_44" id="Page_44">-44-</a></span> mint a
mienk volt. Az ember olyan bátran érzi magát lóháton; nincs bízva
más kegyelmére; nem rettegi a rossz útat: – ha egyedül marad is,
van, egy hűséges társa, a kire rábizhatja magát, a hű paripa,
kivált egy olyan okos, értelmes állat, mint az én szürkém volt,
beszélni lehetett vele, mint az emberrel: nem kellett sem nógatni,
sem csitítani; jó uton nyargalt szólítás nélkül, hegynek
igyekezett, lejtőnek vigyázott, soha el nem botlott, úgy gondomat
viselte, úgy ügyelt rám, mint valami hű czimbora. Megbocsát az
olvasó, hogy egy jámbor állatról ennyi elragadtatással beszélek, de
nem állhatom meg, hogy valami nemét a hálának ne érezzem azon okos
állat iránt, mely utam fáradalmas részét oly híven viselte.</p>
<p>Szép holdvilágos este volt utunk kezdetén, azt hivők, hogy három
óra alatt kitüzött állomásunkon leszünk Mihelenben, a hol, mint
mondák, rendes fogadó van.</p>
<p>Hogy azonban útunkból semmi regényesség ne hiányozzék, mikor már
két óra hosszat ügettünk egy igen kellemes országúton, akkor
találkozánk két magyar pénzügyőrrel, a kik felvilágosítának
bennünket, hogy ha ilyen jól koczogunk tovább is, reggelre majd
beérünk Dévára; Brádot pedig, a hova törekedtünk, régen elhagytuk a
hátunk mögött; – ez már mindjárt egy kis kaland: eltévedés; már
most vissza, a honnan jöttünk! vágtatva sieténk most úton és nem
úton keresztül, a merre legrövidebb volt az irány s ismét két óra
telt bele, mire oda visszaértünk, a honnan Brád felé eltér az út.
<span class="pagenum"><a name="Page_45" id=
"Page_45">-45-</a></span></p>
<p>Épen éjfélre kukorikoltak a kakasok, mikor végig léptettünk a
hidon, mely a két földesúri kastély között elvezet: a Brádyaké
tetőtlen párkányzatával, üres ablakaival, vakolatlan falaival olyan
gyászosan tekinte le ránk, asszu fehér fűszálak hajladoztak az
ablakokból, a holdvilág keresztül sütött a kapun, olyan csendes
volt minden, csak a kakasok felelgették egymásnak az éjféli
jelszót, különösen egy brahma-putra kakas olyan kisérteties mély
hangon tudott üvölteni, beillett volna hangjával boszorkányok
trombitásának. Az emberen mégis valami hideg fut végig, mikor ezen
a hidon keresztül megy; s eszébe jut a dászkál története. Pedig
hiszen hát olyan természetes az; bokros lova volt, a híddobogástól
megrettent, azért vetette le; – alusznak, a kik meghaltak
csendesen; a kis gyermek keze sem mozog már ki a sír alól, ki
ijesztgetne itt?</p>
<p>Sok időbe került, míg éjfél idején Brádon meg tudtuk magunknak
magyaráztatni, hogy merre menjünk ki innen. Pedig úgy kivánkozott
ki abból az ember. Én nem tudom, talán a mondák emléke okozta azt,
de ilyen szomorú falut én soha sem láttam; olyan elhagyott minden;
még a piacz közepén is van valami különös épületrom, a minek a
tájékát kerülik az emberek, szinte jól esett, mikor kiigazodtunk
belőle; a brahma-putra üvöltése még sokáig utánunk hangzott.</p>
<p>Ezentúl mindig mélyebb, komorabb völgyekbe szorul bele az út,
nem sokára a hold is lement; útitársaim egyike előrenyargalt az
útat recognoskálni, a másik kettőnek valami baja volt lovával,
<span class="pagenum"><a name="Page_46" id=
"Page_46">-46-</a></span> a mivel hátramaradt, s én egyesegyedül
lovagoltam az ismeretlen erdők, sziklák között, sötét éj közepén,
egy olyan vidéken, a hol minden szikla tudna valami igen gyászos,
igen borzalmas regényt beszélni, a hol minden völgynek megvan a
maga rémtörténete, a maga nyomasztó kisértete.</p>
<p>Néhol hallgatag házak maradoztak el az út mellett, a mik közől
egy sem birt olyan külsővel, hogy valakinek kedve lehessen,
akármilyen fekete éjszakán bezörgetni az ajtaján éjjeli szállásért.
Kormos, rozzant gerendaházak, hasonlók a mi ólainkhoz; csak egy
szobára van készítve mindegyik; abban lakik a család és a majorság
együtt; másutt elkésett oláhok tüzeltek az út közepén, mint óriási
gnómok árnyékai tünve elő az éjjeli lángnál. Ki tudja, mi dolguk
lehetett ott? Majd ismét egészen puszta, kopár hegyhátak közé
emelkedett az út, a hol csak elszórva állt meg egy bokor a gyepün;
még kalyibának sincs híre sehol, csak egyes bekerített szérüket
látni, mikbe az oláh szénáját takarítá be, póznát dugva a boglya
közepébe, hogy el ne vigye a szél, vagy fölrakta azokat, egy-egy
élőfa tetejébe, mint valami madárfészket. Azután ismét tomboló
hegyi patak szelte át az útat, melyen keresztül kellett gázolni;
távolabb a patak mély mederbe vágott, a tulsó hegy oldalából
vérvörös tűzszemek világítottak át, valami távoli hámor fénye, s a
gépies zörgés egyhangú kongása verte fel sokáig a csendet, mely
később ismét a rohanó patak mélyen hangzó zúgásába vegyült el.</p>
<p>Éjfél után két óra lehetett, mikor útitársaimmal ismét
összejöttem; szó volt róla, hogy nem <span class="pagenum"><a name=
"Page_47" id="Page_47">-47-</a></span> féltem-e? «Nem én egyébtől,
mint a farkastól». – «Hiszen oldaladon a revolver», biztatának
erre. «De nem attól a farkastól félek én, a ki engem fog meg, hanem
a mit én találok fogni». (Ha abból még ki nem találta volna valaki:
a mennyire szeretek kiterjeszkedni lovon ülésem phasisaira, hát
annak csak megmondom, hogy biz én először ültem életemben lovon, –
a Pegazus nem számít.)</p>
<p>Végre csakugyan elérkeztünk <i>Mihelenbe</i>, a hol annak a
várva várt fogadónak kellett lenni. Az már mindjárt nem tetszett
nekem, hogy ebbe a fogadóba sehonnan nem vezet bejárás: mert akár
egy fél öles gátról leugratni az udvarra, akár egy pocsétás híd
alatt keresztülgázolni a sáron, egyiránt nagy phantasia kell hozzá,
hogy az ember kitalálja, merre menjen. A szürke decidált, ő bizony
beugrott a sánczon: épkézláb értünk alá. Következtek a sorba
kopogtatások minden ablakon, semmi felelet; nagy sokára
megszólaltak egy helyütt: «ki az, mi az?»</p>
<p>– Utazók.</p>
<p>– Lehetetlen az.</p>
<p>– De bizony csak itt vagyunk.</p>
<p>– Ilyen későn.</p>
<p>– Van-e szállás?</p>
<p>– Majd megnézem.</p>
<p>– Van-e abrak?</p>
<p>– Az talán nincs.</p>
<p>– Van-e kenyere?</p>
<p>– Az talán van.</p>
<p>– Van-e istálló?</p>
<p>– Az van, de még nem kész. <span class="pagenum"><a name=
"Page_48" id="Page_48">-48-</a></span></p>
<p>– Ereszszen be hát valahová.</p>
<p>Nagy nehezen végtére kivívtuk, hogy kaptunk egy frissen meszelt
szobát, szénát és kenyeret: hű paripáink megosztották velünk
szénájukat, hogy legyen min hálnunk, mi pedig megosztottuk velük
kenyerünket, hogy legyen abrakjuk. Igy fogtunk ki a világon.</p>
<p>Más nap azután a Volkánon, egy olyan kis hegyen, mintha vagy
húsz Svábhegy egymás tetejébe volna rakva, keresztül kapaszkodván,
szerencsésen megérkeztünk Abrudbányára.</p>
<p>Abrudbányának a piaczán állunk. Az egyik templom a
katholikusoké, a másik a reformátusoké, rom mind a kettő, a
harmadik tornyát most födelezik, ez az unitárius atyafiaké. A város
többi része is ilyen, minden három épület közül kettő még rom.</p>
<p>Leverő, szomorú, elcsüggesztő látvány az utazónak Abrudbánya
képe, egy nagy nyitva maradt sír az, melyet még nem volt idő
behantolni; – hanem; – hanem azután a népe! annak lehet keresni
párját. Itt a romba dűlt falak közt most is lelkes nép lakik, ki
hitéhez, nemzetéhez, becsületéhez hű maradt, kiről példát vehetne
magának sok nagy gazdag magyar város, melynek boldog népe a maga
jólétében szája széléig uszván, ott is hajol, a hol nem görbítik, s
nem tudja, hogy mit tesz a közügyekért áldozni? Az abrudbányaiak
ezt megtanulták nagyon.</p>
<p>Alig szálltunk le lovainkról, rögtön baráti kéz nyult felénk
minden oldalról: attól a percztől fogva a közönség gondviselése
alatt álltunk.</p>
<p>Nem laknak itten nagy urak, de olyan emberek, <span class=
"pagenum"><a name="Page_49" id="Page_49">-49-</a></span> kikben
gazdag a szív. A papok, a bányabirtokosok, kamarai hivatalnokok,
bányatisztek, ezek képezik a város értelmiségét, kikhez ragaszkodva
simul a kézműves-osztály, s kik osztálykülönbség nélkül társalognak
egymással. A nagy tűz nagyon összeolvasztotta őket, most már el nem
válhatnak többé.</p>
<p>Úgy rendelkezének velünk szíves házi gazdáink, hogy hétfőn
Abrudon maradunk délig, hol a hetivásáron sok hirhedett celebritást
fogunk látni, délben megtekintjük Verespatakot, a római
régiségeket, és a Csetátyét, kedden felmegyünk Detonátára, ma
estére pedig? ma estére elmegyünk a szinházba.</p>
<p>Micsoda? Abrudbányán szinház? Szinház bizony, oh ezekben a
leégett erdélyi városokban mindenütt találni szinészt és minden
háznál hirlapot. Bács társasága volt ott, egy tágas terem volt a
szinház, zártszékek, páholyok benne: <i>Peleskei notariust</i>
adták, tele volt a terem nézőkkel, és én nekem soha, de soha
életemben, olyan jól nem esett szindarabot látnom, mint ezt a
<i>Peleskei notariust</i> Abrudbányán, ebben a tengertől
elszakasztott kis szigetben. (Sok oláh úr és asszony is volt a
közönség közt.)</p>
<p>Szinház után egyikénél új barátainknak töltöttük az estét.</p>
<p>Egy pár adomát feljegyeztem amaz elmúlt nehéz napok emlékeiből,
a mik nem fájnak olyan nagyon az emlegetés által. Egyik barátunk
beszélé, hogy mikor már Abrudbánya égett, ő tizennyolczad magával
volt elrejtőzve egy hű oláhnak a padlásán a gabona közé. Egyszer
egy fiatal nő <span class="pagenum"><a name="Page_50" id=
"Page_50">-50-</a></span> is odavetődik közéjük, csecsemő
gyermekével: a gyermek sírt, nem lehetett elhallgattatni; a többiek
rimánkodtak, hogy csitítsa el, mert mindnyájukat el fogja árulni;
végre, hogy a fiút nem lehetett elcsillapítani, fogta egy férfi,
elvette az anyjától és az elbeszélő szeme láttára kicsavarta a
nyakát, s azzal beledugta a buzába. Mikor aztán másnap a padlást el
kellett hagyniok, a szegény anya nem akarta ott hagyni holt
gyermekét, kivette a búza-halomból, s ime a gyermek még akkor is
élt, – még most is él, ember lett belőle; föl sem vette az első
halált.</p>
<p>Egy menekülő kereskedő nejének eszébe jut, hogy az üveges
szekrényben egy csészében ott feledett nagy mennyiségű por-aranyat:
hirtelen visszatér érte szobájába, s látja is az üvegen keresztül,
hogy ott az arany, de nem találja a szekrény kulcsát. Ilyenformán
ott hagyja az aranyat; minthogy nem férhet hozzá. Az az egy nem
jutott eszébe, hogy az üveget be is lehetne törni az arany
kedveért.</p>
<p>Van itt egy hires erdőpásztor, maga is valóságos szironyos
ruhában járó oláh, oda künn van a háza az erdőben. Ez arról
nevezetes, hogy mint magán bányabirtokos apródonkint annyi aranyat
gyűjtött össze, egészen becsületes úton, hogy ezt nem is úgy
pénzszámra, hanem mázsaszámra szokta becsülni. Van neki másfél
mázsa aranya. Tehát azokban a homályos időkben, mikor már kezdett
keveredni a világ, a mi erdőpásztorunk elgondolá magában, hogy az ő
tősgyökeres oláh eredete aligha lesz ő neki elég tűzkármentesítés
az ellen, hogy egy szép éjszaka ismeretlen fejében ki <span class=
"pagenum"><a name="Page_51" id="Page_51">-51-</a></span> ne
lyukaszsza az oldalát egyvalaki, a ki épen alkalmasnak érzi a hátát
arra, hogy másfél mázsa aranyat elbirjon rajta vinni. Ő tehát egy
este, családostól együtt, minden hosszas bucsúzgatás nélkül eltünt
a háztól. Jól is tette, hogy megszökött, mert folyvást lesték
éjjel-nappal, hogy mit csinál? S a mint eltünt hazulról, ráütöttek
a házára, s keresték az ott hagyott pénzt. Képzelhető, hogy másfél
mázsa arany nem olyan csekélység, hogy azt valaki a tüszőjébe tegye
s odább álljon vele; azt tehát otthon kellett neki hagyni,
összekerestek ott mindent, felásták padlóját, udvarát, háza
környékét, de csak egy szemernyit meg nem találtak abból. Mit
csinált vele vajjon, hogy láthatatlanná tegye? Azt tette, hogy
apródonkint a királyi aranybeváltó hivatalban minden aranyát
beváltotta arany porra, akkor ezt a sok aranyport összekeverte az
udvarán levő sárga agyaggal; s azzal ott hagyta szépen. A kutatók
rajta jártak, beletapostak, keresztül botlottak rajta, még sem
tudtak rátalálni.</p>
<p>Sajátságos világ ez itten. Minden ember élete egy regény, tele
rémes eseményekkel s Isten csodáival, a mik azokból kiszabadíták:
most már hozzá vannak szokva emlékeikhez: most már azt is
megszokták, hogy az utczán, piaczon szanaszét találkozzanak
azokkal, kik erről meg amarról emlékezetesek előttük s egymásnak
köszönnek és azt mondják: «No rok bun», hanem a ki azt először
látja, hallja, annak valami végig fut a lelkén. Megjegyzem, hogy
egész Abrudbányán nem láttam egy öreg embert vagy öreg
asszonyt.</p>
<p>Másnap az abrudbányai hetivásárt tekintők <span class=
"pagenum"><a name="Page_52" id="Page_52">-52-</a></span> meg. Itt
szoktak rendesen összegyülni az oláh világ celebritásai, Bálint, a
kitüntetett esperes, egy patriarchalis mosolygó képű arcz, ki már
messziről köszön jó ismerőinek; a jeles Borkesz testvérpár, a kik
közül az egyik most is viseli Vasváry pecsétnyomógyűrűjét emlékül,
a másik pedig arról nevezetes, hogy a kálvinista templomnak ő
szerezte ezt a mostani regényes kinézést; különben előkelő kocsis
emberek mind a ketten; az utóbbi vitt bennünket később saját lovain
Vidrára (már nem tudom, hogy saját lovai voltak-e?) igen nyájas,
tréfás emberek. – Ide jár fel Vidráról Jánk Abrám is, a havasok
egykori királya; igen megviselt állapotban: apja mindenéből
kitagadta, a legnagyobb szegénységre jutott, úgy jár kel, egyik
házról a másikra, s nem tudja, hogy mihez lásson? – Itt látjuk meg
a híres Husztékucznét is, ki egy időben csizmaszárral mérte az
aranyat, s selyembundában járt, ezüstpatkós csizmában most pedig
méri a diót és mogyorót, de nem csizmaszárral, hanem becsületes
legalis itczével a piaczon. Minden visszatért a normális
állapotba.</p>
<p>Megnéztük az aranybeváltó-hivatalt is. Hétfőn reggel a
környékből jön ide mindenféle fajú és osztályú ember, hozza magával
egy heti munkájának eredményét. Tisztességes férfiak
előcsavargatják a zsebkendő szögletéből az aranyport, a mit
összeszedtek; elegáns delnők hozzák bársonyos táskákban bányáik
nyereményét, bocskoros oláhok szedik elő a tüszőből a
mogyoróformára összegyűrt kis sárga sarat, s az aranymosó szurtos
kezéből is odahull a mérlegre a vízből <span class=
"pagenum"><a name="Page_53" id="Page_53">-53-</a></span> kifogott
sárarany; azt fizetik mind aranynyal, ezüsttel. Ez az abrudbányai
ipar. A hogy más ember gabonát szerez a földből, úgy keresik ők
abból elő az aranyat s azt viszik piaczra. Ez a hivatal egy év
alatt hat mázsa aranyat s harmadfél mázsa ezüstöt vált be, pedig
még K.-Fehérvárott is váltanak be egy részt; a beváltott aranyat
gömbölyű mintákba öntik s úgy küldik a pénzverdébe. Egy olyan kis
ágyúgolyó 10–12 ezer pengőforintot képvisel, hanem így az öregével
nem lövöldöznek. Fontja az aranynak így 444 forintba
számítódik.</p>
<p>Dél felé Verespatakra mentünk át, hol a bányaigazgató
szívességéből az ottani nagyszerű érczzúzót tekintők meg; mely, ha
emlékezetem nem csal, nagyobb a selmeczbányainál; ez már 1849 óta
épült s összeköttetésben áll egy roppant vízvezetővel s egy merész
kivitelű vasúttal, mely mintegy százhatvan ölnyire 20 fokú
meredeken halad fel, s fél mérföldnyi vonalban a bányába vezet. Ez
egész mű egy magyar fiú, Juhó Ferencz mérnök munkája. E kis lovas
vasúton haladva, alattunk látjuk a verespataki magán ércztörők
egész sorozatát. Itt tömérdek a magán bányamíveltető, annak mind
van saját kallója a patak mentében; egyik szebb, a másik
rongyosabb, némelyiknek vagy vize nincs, vagy aranya, az nyugszik,
a többi nagy gondolkodva hallatja egyenkint kopogó kallóit, a völgy
egyik felét századok óta felhordott kőhányások fedik, másik oldalát
a kamarai bányákat környező szép bükkerdő takarja.</p>
<p>Az abrudi és verespataki aranybányák kétségtelenül <span class=
"pagenum"><a name="Page_54" id="Page_54">-54-</a></span>
legrégibbek Európában. A rómaiak kezdték még azokat mívelni, kiknek
nem volt ugyan lőporuk hozzá, de volt rabszolgájuk; az elhagyott
aknákban most is látni az égetés nyomait; mert ők elébb
megtüzesítették a követ, azután eczetet öntöttek rá, úgy
porhanyították.</p>
<p>Sok, régen ismert római emléken kívül, minők a muzeumban látható
viasztáblák, újabban egy befalazott emberalakot leltek egy ily
bányában s mellette egy női hajfonadékot, az emberalak egészen
épnek látszott, hanem a legelső érintésre porrá omlott, a
hajfonadék azonban most is megvan. Szintén másutt egy viasztáblát
leltek, melyből az derült ki, hogy egy római katona megalkudott a
másikkal bizonyos összeg pénzben, hogy egy oláh asszonyt megszerez
a számára, azonban nem azt a nőt szerezte meg neki, a kit az
kivánt, s a megcsalt vevő nem akart fizetni. A proprætor tehát erre
hozta azt a ceratica tabellán olvasható itéletet, hogy a vevő
csakugyan tartozik lefizetni a kialkudott díjt. Néhány római
régiséget le is rajzoltam, a mik bizonyos Gritta úr kerítésébe és
kapuja fölé vannak befalazva (ez is híres nevezetes férfi)
mindenféle otromba oroszlánok s ábrázatjukban megkopott
emberarczok, csupán az egyik sphynx mutat művészfogalmakra; az
egyik emléken e betük olvashatók:</p>
<table>
<tr>
<td class="tdc">PIA.</td>
<td class="tdc">HONO.</td>
</tr>
<tr>
<td class="tdc">NIS.</td>
<td class="tdc">VERZO.</td>
</tr>
<tr>
<td class="tdc">NIS.</td>
<td class="tdc">K. ANSO.</td>
</tr>
<tr>
<td class="tdc">VIX.</td>
<td class="tdc">ANN.</td>
</tr>
<tr>
<td class="tdc"></td>
<td class="tdc">AV.</td>
</tr>
<tr>
<td class="tdc"></td>
<td class="tdc">RIS.</td>
</tr>
</table>
<p><span class="pagenum"><a name="Page_55" id=
"Page_55">-55-</a></span></p>
<p>A többi lekopott. Én bizony nem töröm magamat a találgatásával,
úgy sem szeretem a rébuszokat. Azt gyanítom, hogy a megboldogult
nagyon szerethette a bort, mert egy roppant nagy kancsó,
szőlőfürtökkel ékesítve, van az epitaphiuma fölé faragva. A másik
kövön ez az ákum-bákum áll:</p>
<table>
<tr>
<td class="tdc">MILTAE. PIETATIS</td>
<td class="tdc">XXXX. DATA</td>
</tr>
<tr>
<td class="tdc">DONA. AEO</td>
<td class="tdc">SUB. PRIMIS</td>
</tr>
<tr>
<td class="tdc">VIX. OMNIS</td>
<td class="tdc">CONNC.</td>
</tr>
</table>
<p>Ebből annyit értek, hogy jámbor katona volt a megholt. A középső
emlék azzal a venyigefonadékkal és két öklelő bakkecskével ilyen
felvilágosítást ád:</p>
<table>
<tr>
<td class="tdc">DNICAI <span class="rotate180deg">♤</span>
AVRI</td>
</tr>
<tr>
<td class="tdc">VIATORI</td>
</tr>
<tr>
<td class="tdc">AN. D. ♤ XVI.</td>
</tr>
<tr>
<td class="tdc">ET. KAI. TEREN.</td>
</tr>
<tr>
<td class="tdc">DO. <span class="rotate180deg">♤</span> R. M.
P.</td>
</tr>
</table>
<p>Ezeket a szép aranybányákat kicsiny hija, hogy jelenleg
<i>Rothschild</i> nem bírja. Több év előtt valami pictus masculus
neve alatt nagy vásárlásokat tett bennük, az a terve volt, hogy
valamennyi bánya alá al-altárnákat (Erbstollen) ásat, a mi által
azokat természetesen apródonkint mind magáévá tette volna; a
gyanura kapott szomszédok azonban addig áskálódtak még ő nálánál is
mélyebben, míg egyszer elcsipték egy levelét Déván, a miből kisült,
hogy ő a bányatulajdonos s így kibecsülték onnan ismét; minthogy a
<i>Hármas kistükör</i>-ben vagyon egy vers, a mi így végződik:
«Mert nekik a bányák mindenütt tilosok». <span class=
"pagenum"><a name="Page_56" id="Page_56">-56-</a></span></p>
<p>Jelenleg megtörtént az, hogy egy újon nyitott bányát kálvinista
pap szentelt föl, tisztelendő Basa István lelkész úr, a mi eddigelé
szokatlan esemény. Abban a bányában első hónapban mindjárt akadtak
egy huszonöt latos darab aranyra. Most egy nem rég kapott
levelemben veszem azt a tudósítást, hogy azóta ismét leltek
egyszerre hatvanöt font szabad aranyat; meg is ittak rá a bányászok
200 veder bort (40 akó); szerencse rá!</p>
<p>A kamarai bánya-szádtól a regényes Csetátyeig vezető út csupa
tört kövek torlatain visz keresztül, miket ezer év óta halmoztak
egymásra, az egész völgy nem mutat semmi zöldet, még a patakok
szélein sem terem semmi fű; a föld, miken a patak átfut, megsárgul,
mintha rozsda fogta volna meg. A helység szélén egy ilyen csorgónál
megálltunk, hogy megitassuk egymást; mire ijedten nyargalt oda egy
csoport oláh legény, messziről kiabálva ránk, hogy ne igyunk abból
a vizből, mert az gáliczköves! Lám: pedig őket még a lelkiismeret
sem vádolhatta volna, ha mi mind ott leiszszuk is magunkat a
méreggel; – milyen messze esik 48 58-tól.</p>
<p>A halomra hányt köveket még apróbbra porlasztja az idő s
ilyenkor a tört por közől kiválnak a ritkaszép
kovarczkristályzatok; mintha két nyolczszegű gula volna egymáshoz
ragasztva; a hegykristály és amethyst is úgy hever itt, mint a
szemét: győzné valaki felszedni. A nyugati hegy oldalában van a
hirhedett Csetátye; nem az a Csetátye Boli, a mit hazai remekírónk
Jósika <span class="pagenum"><a name="Page_57" id=
"Page_57">-57-</a></span> Miklós leírt; az a Hátszegvidéken
fekszik, hanem a rómaiak által kivájt bányaüreg.</p>
<p>Egy közelismerésben állott regényírónak, ki, fájdalom, hogy több
év óta megfosztá irodalmunkat attól a ragyogó tehetségtől, a mit
benne a költészet múzsája irodalmunknak adott, néhány héttel elébb
járván itten, azt mondá, hogy nem merne e nagyszerű tünemény
leirásához fogni.</p>
<p>Valóban engem is ez a lenyomó hatás lepett meg, a mint a
Csetátye szűk folyosóján át annak belsejébe léptem. Csak az érzést
tudom leírni, a mi akkor meghatott, nem a látványt. – Egy nagy
óriási beomlott sír az, melynek fenekén úgy ténfereg az apró
emberfajta, egyik kőmorzsáról a másikra kapaszkodva bajjal, mint a
féreg.</p>
<p>És ez a visszhangos terem, toronymagas falaival, e szédületes
sziklapárkányok, e szakgatott falak, vakmerő folyosóikkal, mikből
óriási kapuk vezetnek mélyebb üregekbe; a mik még egyszer oly
messze kanyarognak a hegy gyomrába alá, mint a mennyi a beomlott
falak magassága a bejárat szinéig, mind ez nem természet munkája,
hanem emberi kezeké. Ezt az egész hegyüreget a római hódítók
ásatták a legyőzött oláh nép fiaival; minden szikla, a mi itt
szédelegve függ fejűnk felett, annak a keserű nyomásnak az
emlékjele; minden üreg, mely felénk sötétül, egy örökké nyitott
száj, mely azon kínos századokról beszél, mikben Róma a dák nép
szivére ilyen nehéz köveket rakott; el lehet mondani, hogy a
Csetátye ürege egy olyan sír, melybe a proprætorok katonái millióit
temették el a dák népnek, a melybe eltemették annak szellemét,
öntudatát, <span class="pagenum"><a name="Page_58" id=
"Page_58">-58-</a></span> múltja emlékeit, és a szegény oláh nép
mégis románnak nevezi magát, mint a ki a halálát nevezi
születésének. Pedig e visszaborzadó természet még csak mohával sem
takarta be az égetett sziklákat, miken még most is látszanak a
fáradalmas vésű és kalapács nyomai.</p>
<hr class="tb" />
<p>Másnap szép derült idővel, szép kedves társaságban megindulánk a
világhírű Detonáta felé! Lóháton mintegy harmadfél óra járás az
Abrudbányához; különben csak ökörszekéren lehet oda jutni, azért
hölgyek is lovagolva szokták tenni az útat.</p>
<p>Bucsumnál (hajdan Tőkefalva) térünk félre az országútról, s itt
ismét patakok mentében kallósmalmok között visz a regényes ösvény,
miket égerfa-csoportozatok kisérnek hosszában, mik a késő ősz
daczára is mind sötétzöldek voltak még, pedig a körülfekvő erdők
már tarka színt váltottak mindenfelé!</p>
<p>Bucsumot a jó Cserey Mihály mint kedves otthonát emlegeti még:
az erdélyi fejedelmek jó kálvinista székelyekkel telepítették azt
meg, kik edénycsinálásra oktatták a vidéket; biz azok mind oláhok
most már. Most is szép korsókat kerekítenek, most is olyan szép
szálas legények, deli menyecskék, hanem ők is beolvadtak a
körülfogó népfajba; a skerisorai hajdani ref. templomban most is
ott van még a kakas, mely mint tudjuk, kálvinista madár, mikor
rézből van. Különben az itteniek most is nemes embereknek tartják
magukat, szeretnek neveik után ypsilont ragasztani, s egy idő óta
kezdenek visszamagyarosodni; mit a híres <span class=
"pagenum"><a name="Page_59" id="Page_59">-59-</a></span> Makkabéy
családnál tapasztaltam, mely a legelőkelőbb s egyúttal legszálasabb
tagokkal dicsekszik a környékben.</p>
<p>Bucsumon túl egy meredek fekete palaszirt alatt visz el az út,
mely alól kis forrás csergedez ki, azt Kálmán-kövének hívják, az
oláhok Tyiatrul Kálmánujnak; jobbra innen egy meredek sziklatetőn
látszik valami hegylap, melyen most is elszórt roppant
fegyverdarabokat s szokatlanúl nagy patkókat lelnek szántás közben,
minőket a bucsumi lelkésznél láthatni. Azt hihetné róluk az ember,
hogy valaha a lovak is nagyobbak lehettek, mint most, vagy pedig,
hogy a patkókat hajdan a mammuthok és megatherinok talpaira szokták
verni.</p>
<p>A mint egy gyönyörű fenyőerdő tisztására kiérünk, egyszerre
elénk tünik a Detonáta. Nem lassankint szokunk a látásához, nem
látjuk messziről közeledni hozzánk, csak akkor veszszük észre, a
midőn tornáczában állunk és végig bámulunk rajta, és nem találunk
szavakat kifejezni azt, a mit érzünk.</p>
<p>Az ember lelke elvész e látvány előtt! El tudnék ott reggeltől
estig ülni, és bámulni magam elé és nem gondolkozni semmit, ott
járna a lelkem minden egyes kövön, e roppant világoskék oszlopsoron
végig; miknek egyik oldalát a nap aranyszínre festi, az egymás fölé
hajló bazalt kőbálványok csarnokain, miket rétegenkint tördel
alább-alább a vihar és az idő.</p>
<p>Olyan fenségesen emelkedik a természetalkotta remekmű egyenesen
ki a földből, mint egy óriási templom homlokzata, ezernyi ezer
karcsu oszlopával, <span class="pagenum"><a name="Page_60" id=
"Page_60">-60-</a></span> mikből ha egy sor letört, mögötte látszik
a másik; alant száz ölnyi távolban elomolva hevernek a legrégibb
romok, most már páfránytól benőve, mohával takarva, mik egykor e
tündérépület előfalát képezék.</p>
<p>Valami néma báj ömlik el e képen, napsugárnál, szellőtlen derült
égnél; de mikor ellátogatnak a viharok hozzá, mert hisz nevét is a
vihartól kapta, mikor az éjszakai zivatar fekete eget fest körüle s
a lángoló villám megvilágítja e csodás falat, mintha egy óriási
orgona állna tűzben, lángban, melynek rettentő hangcsövei
visszazengik az ég dördülését; egy-egy lesujtott sziklaszál hull
alá a völgybe zengő csattanással, letörve a mennykőütéstől, utána
olyan soká reszket a föld!… olyankor nagyszerű a Detonáta képe.</p>
<p>Az egész bazalt-sziklahegy csaknem egyenlő vastagságú
hatszegletű oszlopokból van alkotva, mik a nyugati oldalon
ívformára vannak hajolva, mintha boltozatot képeztek volna valaha;
a keleti oldalon szédületes lépcsők vezetnek fel az oszlopcsarnok
párkányára, honnan fönséges kilátás nyilik a havasok völgyeibe s a
közel Detonáta Flocosára. Még most is, egy hónappal utóbb, sokszor
álmodom erről a képről.</p>
<p>E nap további élményeiről csak annyit szólhatok, hogy rám nézve
felejthetetlen marad annak emléke, s hogy meg vagyok felőle
győződve, miszerint a mi nyilatkozataival a szeretetnek szíves
barátaink ott elhalmoztak, annak nagy része nem az én igénytelen
fejemet, hanem az én uramat, a magyar nemzetet illette, kinek hű
szolgája lehetni <span class="pagenum"><a name="Page_61" id=
"Page_61">-61-</a></span> egyedüli öntudat érdemem; erről pedig
minek sokat beszélnünk?</p>
<p>A napot vígan töltöttük, én azt a rossz képet rajzoltam
hevenyében, a mihez bizony nagy phantasia kell, hogy valaki
elragadtassék általa: délután a híres Makkabéy családfőnök is
feljött hozzánk: több, hat és fél láb magasságú óriás ifjúval és
leánynyal, köztük az elébb említett gazdag erdőpásztor leánya is; a
fiatalság tánczolt csárdást, oláh tánczot, a komolyabb oláh urak
nemzeti bálmost készítének sajátkezüleg számunkra, s estefelé a
legjobban illustrált kedélylyel poroszkáltunk vissza ismét
Abrudbányára.</p>
<p>Abrudbányai lelkes barátaink másnap Vidráig elkisértek
bennünket. Topánfalváig szekéren mentünk, ott meg kelle
állapodnunk, hogy az utánunk jövő vezetékeket bevárjuk.</p>
<p>Ez tehát az oláh vidék hirhedett középpontja, a hol oláh
intelligentia és birtokosság lakik. A míg szekereinknél
ácsorogtunk, lejő hozzánk egy oláh nemes úr, s szíves unszolással
kényszerít bennünket házába betérni. Tágas szalonjába lépve, a
legelső, a mi meglep bennünket – a harmincznégy magyar író
arczképe. Az oláh úr ott igen szívesen megvendégelt bennünket, s mi
valóban nem bántuk meg, hogy Topánfalván időztünk.</p>
<p>Innen ezután haladéktalanul siettünk a regényes vidrai
vízeséshez.</p>
<p>Vidráról tudnunk kell annyit, hogy az olyan falu, a mibe délután
két órakor megérkezve, négyig mindig befelé mentünk, másnap reggel
hetedfélkor kiindultunk belőle, tizenegyig mindig <span class=
"pagenum"><a name="Page_62" id="Page_62">-62-</a></span> kifelé
mentünk, és csak akkor értük el a végét. Egy-egy házcsoport,
mérföldnyi távolságban van a másiktól, s azt rendesen egy atyafiság
lakja; két külön temploma van a falunak, mert ha egybe kellene
minden lakosnak járni, a szélsők szombaton indulhatnának el a
vasárnapi prédikáczióra s hétfőn érnének róla haza.</p>
<p>Itt egy patak mellett láttuk üldögélni Janku Ábrahámot. Valami
csárda volt ott, az előtt ült; fakózöld kalapja szemére lehúzva,
zilált haja barnult arczát segített még szomorúbbá tenni. Ott ült,
senkire sem ügyelve. Valaki kérdezte tőle, hogy nem jön-e fel
sógorához a vízesés mellé. Nem fogadta el a kérdést. Nem akar ő
most senkivel beszélni: ő vele sem törődik senki. A mióta ő szegény
emberré lett és kopottan jár, azóta nem nagyon becsülik. Ha valami
jót lehet még felőle hallani, az a megmenekült magyaroktól jön, kik
többen emlékeznek rá, hogy őket nagy veszélyből szabadítá meg,
amikor saját sorsosai többször rá is lőttek. A szivekbe látó Isten
itél és kegyelmez; ember ne szóljon ehhez. Mi hagyjuk bezöldülni
szépen a szomorú évek sírját; s felejtsük el a tényeket, de tartsuk
meg belőlük a tanulságot.</p>
<p>Nem fogok politizálni, de a mit láttam, a miről meggyőződtem,
azt elmondanom emberbaráti kötelesség.</p>
<p>Az oláh nép közszellemében nem ellensége semmiféle
szomszédjának, legkevésbbé a magyarnak; az oláh köznép engedelmes,
munkás, kevéssel megelégedő, könnyen barátkozó; a mi rossz, a mi
félelmes benne: az a közműveltség elhanyagolása. <span class=
"pagenum"><a name="Page_63" id="Page_63">-63-</a></span>
Statisztikai adatokkal fogok bizonyítani. Zarándmegyének ezelött
tíz évvel megjelent statisztikájában, a mit maga Zarándmegye
egykori főispánja dolgozott ki, ilyen hivatalos adatok olvashatók:
«néhány elemi tanodán kívül nagyobb tanoda e megyében nincs, azok
közül is csak hat áll több év óta. Nagy-Halmágyon egy magyar és egy
oláh, Kőrös-Bányán egy katholikus és egy református, mindkettő
magyar, végre Bojczán egy kamarai tanoda, melyben az ottani
bányászok és más lakosok kedveért németül tanítanak. Tehát még a
hat iskola közűl is csak egy az oláh; és a mellett van ennek a
megyének ötvenegyezer román ajkú lakosa! Ennyi népre jut az
összeírás szerint 17 (!) iskolamester (ennek csak fele oláh), hanem
van azután százöt korcsmáros. Tanult 1846-ban a téli fél évben hat
tanoda padjain összesen 305 fiú és leány, s találtatott az
összeíráskor írni, olvasni tudó ember 1540 magyar és német ajkú
lakosság közt 559; és 51,323 oláh ajkú között 503 (!)» A ki ebből
sem érti, hogy mi baj? annak nem tudom, hol kezdjem a magyarázást.
Százezer abécze és katechismus kell ennek a népnek, meg egy pár
száz becsületes iskolamester, nem pedig politikai vezérczikkek és
pártszónokok, és akkor lesz belőle derék, becsületes, életrevaló
nép, mely minden szomszédjával barátságos egyetértésben fog
megférni.</p>
<p>A vidrai határban találtuk azt a nevezetes csigadombot, mely
egészen özönvízkori csigák kővé vált torlatából támadt. A halom
körülbelül akkora, mint a Sashegy Budán. Szerteszéjjel a
leggyönyörűbb példányait találtuk a különváltan <span class=
"pagenum"><a name="Page_64" id="Page_64">-64-</a></span> heverő
ősvilági csigáknak, egy-két fontos példányokban. Az oláhok egész
sziklahasábokat vágnak ki a hegyből, házaik oszlopzatául, és
határköveknek, s mikor az ilyen tömör sziklákat simára faragják, az
egymást érő mindenféle alakú és tekervényű csigák: a réteges
stromaporák, a kacskaringós buccinum arkulatumok, pleurotomariák,
exogirák stb. úgy tünnek rajtuk elő, mint valami gyönyörűen
kirakott mozaik.</p>
<p>Tovább haladva, találjuk Vidra második természeti
nevezetességét: a ritka szép vízesést. Az Aranyosba ömlő hegyi
patak, a mint a hegyekről alá jön, egy szép árnyékos völgy felett
egyszerre tizenöt ölnyi magasból omlik alá, mire leér, már nem víz,
hanem porrá tört pára, melyben a nap örök szivárványt képez
(tudniillik a míg rásüt). Fenn a magasban és alant sötétzöld fenyők
közül nyilik ki a vízomlás képe, melynél szebb látványt tájfestő
nem kivánhat magának.</p>
<p>E patak vizének az a sajátsága is van, hogy minden belehullott
tárgyat rövid idő alatt kővé változtat; láttam friss fagalyakat,
miket a szél nem rég hajíthatott bele, az ágak és levelek, a meddig
a vízbe értek, már szép fehér mészkővé voltak válva, a többi
megmaradt növényi alkatrésznek. Persze, hogy nem ittunk ebből a
vízből, nehogy a jó tepertős pogácsát is kővé találja bennünk
változtatni.</p>
<p>E vízesés fölött van egy szűk odu, melyből távolról is hallható
zúgás tör elő, ha pedig jó mélyen bele megy az ember, olyan őrlést,
harsogást hall benne, mintha az ó-budai hajógyár minden gépe ide
jött volna vendégszerepelni. Ezt <span class="pagenum"><a name=
"Page_65" id="Page_65">-65-</a></span> a barlangot legelébb
tisztelt barátunk Török Gábor fedezte fel: az itt lakók maguk sem
tudnak felőle semmit.</p>
<p>A vízomlás szikláját darázskőnek híják: a számtalan apró lyuk
rajta eléggé indokolja a hasonlatot.</p>
<p>E regényes vízomlás tövében áll Janku nagybátyjának háza; nemes
Pópe János családi telepe, a hol éjszakára elmaradtunk.</p>
<p>Leirom annak külsejét-belsejét, mely nagyon különbözik a másutt
látott ronda oláh lakoktól.</p>
<p>Az itteni épületek mind emeletre vannak készítve: a földszín
képezi a pinczét, s ez rendesen kőből van építve; az emelet fából
van s az szolgál lakásul; ha pincze nincs alatta, akkor csak
kőoszlopokon áll, úgy hogy keresztül lehet látni e ház alatt. – A
házak oldalai kivül-belül oly simára vannak gyalulva, eresztékeik
oly finomul egymásba róva, mintha a legszebb asztalosmunka volna az
egész; semmi sártapasztás, semmi mohhaltömés nem segít az épületet
szélmentessé tenni: olyan az, mint egy csinos katulya, magas
zsíndelyes födelével, sok oszlopú tornáczaival, rácsos
lépcsőzetével s szép tarkára körülfestett ablakaival.</p>
<p>Ilyenszerű ház áll ott öt-hat egy csoportban. A három kitünőbb a
családfők lakása, mert az öreg Onucz (János) valahány gyermekét
kiházasítja, mindeniknek házat épít a magáé mellé, s ott élnek
együtt, és mégis különválva; az apróbb házak a cselédség és a házi
állatok tanyái, raktárak stb.</p>
<p>Belseje is sajátságos ez oláh birtokos nemes <span class=
"pagenum"><a name="Page_66" id="Page_66">-66-</a></span> lakának.
Legkitünőbb sajátsága a feltünő tisztaság. Kemény fapadozata
tündöklő simára csiszolva, akár egy nagyvárosi úri lakban, oldalain
czifrára faragott rácsozatú polcz fut körül, divatos és ódon
tányérokkal, tálakkal, néhol egy sor czinedénynyel megrakva; a hány
tányér, annyi fényes czinkanál mellette; közönkint egy-egy czifra,
széles piros eszközökkel kivarrt oláh törülköző, a háziasszony
saját fonása, szövése, a mik olyanná tüntetik fel a lak belsejét,
mint egy zászlókkal fölékesített sátor. A szögletben áll egy fehér
fából mesterségesen faragott hosszú szekrény, oly alakú, mint az
álló fali órák, az a család archivuma.</p>
<p>A szoba mellett van a konyha; annak a kandallója a tűzhely, míg
mázos cserép oldala a szobát tartja melegen. Hogy ez a melegség itt
mennyire elkel? azt meg lehet itélni abból, hogy erre a házra
október elejétől kezdve karácsonyig a nap soha sem süt; minthogy
előtte fekvő hegyek ormain felül nem emelkedik.</p>
<p>Vidrán túl elhagy bennünket a járt út, lovas kalauz vezetése
mellett indulunk neki a Bihar hegyének, mely Erdélyt
Magyarországtól elválasztja.</p>
<p>A Bihar már a havasok rangjában áll, völgyeit a patakok mentében
haragos-zöld égerfaligetek lepik; oldalain óriási bükkerdőkkel van
fedve, egy helyen mérföldnyi szélességben le van égve az erdő. E
szomorú tájon két óra hosszat lovagoltunk végig, mindig lejtőnek
fel, később a bükköt felváltja a fenyő, míg feljebb az is mindig
gyérül; utóbb helyt ád a törpe gyalogfenyőnek, <span class=
"pagenum"><a name="Page_67" id="Page_67">-67-</a></span> az is
annál jobban a földre fekszik, mentől jobban emelkedik a hegy; sűrű
áfonyabokrok, másodszor viruló tavaszi violák hizelkednek a késő
ősznek; azután elmarad a boróka is és az áfonyabokrok és a violák;
egy kietlen, kopár, kiszáradt mezős hegyoldal vezet bennünket tova,
roppant kövekkel beszórva, végre az utolsó fűszál is elpártol a
szomorú vidéktől s nincs más körülünk, mint a kietlen, vigasztalan
köves hegy gerincze.</p>
<p>E rideg hegyormon kell másfél óra hosszat végig haladni
léptetve, jobbról, balról szédítő mélységek között, miknek egykedvű
borókacsalitos oldalait medvék lakják. Távol innen minden emberi
hang, távol minden madárének; nesztelen, hangtalan a vidék, alant,
a mély erdők felett látni csak a kóválygó sast, az sem emelkedik
ide; a hol nem talál semmi élőt.</p>
<p>E kopár, látogatlan bércz tetején van egy roppant nagy szikla, a
mit körül kell kerülni a hegy gerinczén végig haladónak; rovátkos
oldalait még csak moha sem zöldíti, nem tudom honnan csordogál egy
kis üde forrás, környéke most is ellepve nefelejtssel; ez a roppant
szikla, ez a nefelejtses az a hely, a hol egy ifjú magyar költő
fekszik eltemetve; olyan messze minden élő lénytől: neve Vasváry
Pál. Itt kereste a hírt, itt folyt ki vére; itt temették el.</p>
<p>Innen déltől kezdve késő estig tart a völgybe alászállás,
meredek, görgeteg sziklákkal szórt mély úton keresztül, melynek
Rézbányánál szakad vége. Itt már tanácsosabb a ló előtt járni, mint
rajta ülni, mert e mulatság határos a nyaktöréssel. <span class=
"pagenum"><a name="Page_68" id="Page_68">-68-</a></span></p>
<p>Rézbányán hálva, korán reggel megindultunk Dézna felé, a mi
körútunk kiinduló pontját képezé.</p>
<p>Útközben félretértünk a nevezetes «Dagadó forrás» megtekintése
végett. Szohodolon innen van egy rejtett kis völgy, hol egy szikla
tövében van az a barlang, melyből minden fél órában előjön a
forrás, azután ismét fél órára visszavonul, a meder száraz
marad.</p>
<p>Mi ezúttal különös kedvenczei voltunk a sorsnak. Alig érkeztünk
meg a sziklanyiláshoz, midőn rögtön hallhatók azt a rejtélyes
korgást, böfögést, mely az emelkedő víz jöttét megelőzi, s nem
sokára kibugyant a sziklákból a hullám, annyira megtöltve a
sziklamedenczét, hogy állóhelyeinket kénytelenek voltunk elhagyni.
Mintegy öt perczig folyvást dagadt a víz, azután elkezdett lohadni,
a másik öt percz múlva egészen szárazon állt a sziklameder.</p>
<p>Huszonkét percz mulva ismétlődött e titokteljes tünemény, melyet
másodszori megjelenésekor már annyira megszokott látványnak
vettünk, hogy letelepedtünk melléje szallonát pirítani; arra
számítva, hogy majd, ha mezei ebédünket végeztük, akkor a harmadik
töltésből jót iszunk rája. A hagyomány azonban azt tartja, hogy a
rejtélyes forrás délben épen nem jön elő, s mi kénytelenek voltunk
ezt saját tapasztalásunkkal megerősíteni; másfél óráig vártunk ott,
de a patak semmi kérésre, könyörgésre nem jelent meg a kedvünkért
azalatt. Mi oka van neki így tartani a déli pihenést, azt biz én
épen úgy meg nem tudom fejteni, mint azt, hogy miért jön elő
máskor? <span class="pagenum"><a name="Page_69" id=
"Page_69">-69-</a></span></p>
<p>Az oláh nép nagy tiszteletben tartja a forrást, azt hiszi, hogy
nagy betegséget meggyógyít, ha valaki abban megfürdik, a körüllevő
fákra és kövekre felaggatott rongyok tanúsítják, hogy e hit sokakat
boldogított, kik azt gondolták, hogyha ingeiket itten hagyják, a
betegség is itten marad velük. A sok szakadozott rongy egyébiránt
nem igen szaporítja a táj költői kinézését.</p>
<p>Még egy természeti nevezetességgel találkoztam Rézbányától
Déznáig tartó útunkban; ezek a szohodoli hegytetőket ellepő mély
döbrök, mik néhol tíz-tizenhat ölnyi mélyen folyvást csúcsosan
haladnak alá, széleiknek kerülete 100-tól 600 lépés, a nagyobbaké
még több is, mik aztán egész völgyeket képeznek már. Némelyik úgy
hasonlít valami fűvel benőtt vulkán kráteréhez. E sajátságos döbrök
természetéről még előbb bővebb adatokat fogok szerezni, azután majd
rendesen megismertetem őket, mert deczember 20-ika óta, instállom
alássan, rám van parancsolva, hogy ezentúl mindenféle tudatlan
dolgokat nem szabad össze-vissza irnom.</p>
<p>Még csak röviden referálok egy pár útközben látott és hallott
dologról.</p>
<p>Láttam a déznai vashámort, melynek nyers vasáról azt
véleményezték a londoni világtárlaton, hogy jobb a svéd vasnál, s
lerajzoltam Dézna ősi várát, kerti palotájával, melyben épen most
fedeztek fel egy üreget, mely valami titkos földalatti rejtekhely
bejárata lehet.</p>
<p>Nem messze innen a Tyiatra Lupulujon, a mint a mészköveket
hasogatták, azok közt meszesült faleveleket találtak. <span class=
"pagenum"><a name="Page_70" id="Page_70">-70-</a></span></p>
<p>Útközbe esett a szohodoli barlang is, melynek megnyilását
tisztelt barátom, Török Gábor úr, évről-évre szemlélte. Egy erős
hegyi patak a mészsziklák közt megrekedve, ezelőtt mintegy harmincz
évvel még csak egyes hasadékokon szűrődött át a sziklák alá; az
évenkinti megújuló záporok azonban mindig nagyobbra segítették
törni a rést; most már egy tág kapú áll a rohanó patak előtt,
melybe az nagy harsogva omlik alá, hogy a hegy tulsó oldalán ismét
új név alatt előjöjjön. Lám a patakok is temetkeznek és föltámadnak
újra.</p>
<p>Azután curiosumképen megemlíthetem, hogy a szlingyiai országút
mellett áll egy malom, melynek karzatára rácsozat helyett e szó
betűi vannak vágva: «Honszeretettel». Most azonban nincs vize a
szegény malomnak s nem őrölhet sem honszeretettel, sem a
nélkül.</p>
<hr class="chap" />
<p><span class="pagenum"><a name="Page_71" id=
"Page_71">-71-</a></span></p>
<h2>ÚTI LEVELEK.</h2>
<h3>I.<br />
KOLOZSVÁROTT.</h3>
<p class="right">Kolozsvár, május 9. 1853.</p>
<p>Itt vagyok végre az annyiszor megálmodott, annyiszor
megszeretett Erdély fővárosában, a hol úgy érzem magamat, mintha
régi ismerősök, régi rokonok közé érkeztem volna, kiknek arczait is
látni véltem valaha, talán képzeletemben? talán a történet könyveit
olvasva? a midőn a hajdankor hőseinek, nagyjainak, bölcseinek
tetteiben elmerülve, azoknak alakjai végig huzódtak lelkemben, és
most, midőn Erdély földén állok, megelevülten állnak szemeim
előtt.</p>
<p>Mert nem a holt emlékek legdrágább nevezetességei Erdélynek,
hanem azon élő ivadék, mely nemzeti és faji sajátságát Árpád és
Attila óta vegyítetlenül megtartotta, melyet sem gazdagság és
műveltség, sem szerénység és elhagyottság nemes, tiszta ősi
jelleméből ki nem vetköztetett, mely a hány lépéssel haladt a
jövőbe, annyi lépéssel nem hagyta hátra múltját, hanem magával
vitte annak emlékeit, arcza vonásain, szivében, szavában.
<span class="pagenum"><a name="Page_72" id=
"Page_72">-72-</a></span></p>
<p>Még most is feltalálhatni Erdélyben mindazon alakokat, kiknek
képeit az emlékkönyvirók oly élénk színekkel festik: a kérkedés
nélküli büszke főnemest, a hallgató, érdemeire büszke bátor lelket,
a minden szépet, nagyot és nemest tárt kebellel fogadó női
jellemeket, a szív és ész sajátságairól rendkívülivé lett
tüneményeket, az alapos józan értelmű, magas készültségű tudóst és
azt a szorgalmas, becsületes népet, mely most is oly szerelmes
határaiba, miként hajdan, mely megél szorgalmával, kitartásával egy
akkora darab földön, mekkorát Magyarországon a dülő útak
elfoglalnak, s nem cserélné fel azt tízannyival ősi hegyein
túl.</p>
<p>Délutánra érkezve, estve a szinházat látogattam meg. A
kolozsvári szinház a pesti után legnagyobb tere a magyar
szinművészetnek, ötvenkét páholya van s egész elrendezése jó izlést
és kitünő csint tanusít.</p>
<p>Különösen meglepő volt rám nézve az ellentét, hogy míg Pesten a
drámai közönséget a karzaton szoktuk keresni, itt a páholyokban
találjuk azt. A művészet van-e ott degradálva, vagy az
intelligentia?</p>
<p>Képzelem, mennyivel jobb szeretnéd, ha szinházak ismertetése
helyett Erdély pompás panorámáit írnám le előtted, de csak légy
türelemmel, a Királyhágót éjjel haladtuk keresztül, azt tehát most
nem láttam, Erdély regényes részei ezután következnek.</p>
<hr class="chap" />
<p><span class="pagenum"><a name="Page_73" id=
"Page_73">-73-</a></span></p>
<h3>II.<br />
TORDA, ENYED, GY.-FEHÉRVÁR.</h3>
<p class="right">Benczencz, május 16. 1853.</p>
<p>Sokat írhatnék azon szívességről, melylyel erdélyi hazánkfiai
által elhalmoztatám; de attól tartok, hogy ez által oly színben
tünnék fel, mintha az irántam tanusított megelőző szivességet s
őszinte barátságot ilyen olcsó pénzzel akarnám visszafizetni; elég
itt annyit mondani, hogy bár merre jártam, mindenütt az édes
ősmagyar kedély mosolygott elém; a kivel csak találkozám, az mind
rokon, szívben és érzelemben.</p>
<p>Volt szerencsém Erdély értelmi és nemesi tekintélyeivel
megismerkedni, s nagy kedvet éreznék magamban elmondani, miszerint
Erdélyben a felsőbb aristokratia körében nem érzi magát a nemzeti
szellem jövevénynek, sőt épen ott talál legmelegebb otthonára, – ha
meg nem volnék győződve a felől, hogy ez magyarhoni főurainknál sem
leend másképen, s rövid időn azon kellemes helyzetbe jutandunk,
hogy mikor egy főnemest nemzeti buzgalmáért magasztalunk, ez nem
fog tíz másnak szemrehányáskép hangzani. <span class=
"pagenum"><a name="Page_74" id="Page_74">-74-</a></span></p>
<p>Azon pár nap alatt, melyet Kolozsvárott töltheték, bárha azokat
mind, kihez szívem vonzott, nem láthatám is, elég alkalmam volt
meggyőződhetni felőle, hogy azon előszeretetnek, melylyel a
magyarhoni költészet Erdély földe és népe iránt viseltetik, alapos
okai vannak.</p>
<p>Innen Benczenczre kelle indulnom, hol gr. Lázár Kálmán várt
reám. Odáig útitársul Kővári László barátom volt szives hozzám
csatlakozni, ki Erdély földének minden foltját ismeri, a
legtávolabb idők történeti hagyományival.</p>
<p>Kolozsvárt elhagyva, Feleken vitt keresztül az út, melynek
hegyein teremnek azok az óriási kőgombóczok, miknek keletkeztéről
nincsenek tisztában tudósaink.</p>
<p>Dél tájon érkeztünk el Tordára, hol útitársam testvérével a
beomlott sóaknákat és sótavakat szemlélők meg; a tavakban semmi élő
állat, semmi növény nem terem, csupán meleg nyarakban jelen meg
felszínén valami hosszúkás pánczélbogár, s egy neme a fekete
gyíknak, melyet a hő napsugár a sós iszapból költ ki, s akkor
láthatni valami veres, levéltelen, kemény növényt is a parton, mely
kék virágokat nyit.</p>
<p>Torda épületei alatt egy más rég eltemetett város sírja fekszik;
minden pinczeásás alkalmával régi emlékek jönnek napvilágra.
Legközelebb a polgármester kertjébeni ásatásakor gyönyörű
Bacchus-főket, női szobortöredékeket és kisded oszlopdarabokat
legtisztább carniolból fedezett fel. A Bacchus-fők egyike fehér
márvány, a másik alabástrom. A művészi kidolgozás remek vésőre
mutat, mindkettő egészen ép, még a főt átszorító <span class=
"pagenum"><a name="Page_75" id="Page_75">-75-</a></span>
szőlőfonadék legfinomabb levelei sincsenek megsértve. Bár ne
hányódnának el, mint annyi nagybecsű műemléke Erdélynek!</p>
<p>Tordán túl terjed a Keresztes-mező. Itt harczolta Decebal utolsó
csatáját Traján ellen; a szántóvas mindenütt régi kardokat,
sisakokat vet föl. Itt ölette meg Básta Mihály vajdát. Fenn a
jobbról látszó hegytetőn van még valami sánczolat, mely az utolsó
dák király várából megmaradt.</p>
<p>Távolabb a regényes Torda-hasadék képe tünik elénk. Egy harmincz
ölnyi széles nyilás, melynek oldalai csaknem egymásba illenek, s
melyről azt tartja a monda, hogy az Szent László csodájára támadt,
midőn ellenei üldözék, Isten szétnyitá a hegyet, a ló patkója
nyolcz szegével együtt most is lenyomva látszik a sziklában; odább
Kolozsvár felé egy tér fedve van gömbölyű pénzalakú
csigakövületekkel, mikről az a rege, hogy midőn Szent László a
kunokat üldözé, azok pénzt szórtak a magyarok elé, hogy őket
fentartsák; e pénzek váltak Szent László kértére kővé, s maig is
Szent László pénzének hivatnak…</p>
<p>Most hunyd be szemeidet, édes rokonom: Enyed képe áll
előtted!</p>
<p>Nagy-Enyed hajdan gazdag, virágzó város volt, birt tizenkétezer
lakossal, és azok mind igen boldog emberek voltak. Itt állt a
reformáltak legvirágzóbb collegiuma Erdélyben, mely híres volt
páratlan könyvtára és régiséggyűjteményéről, de leghíresebb azon
nagy szellemekről, kik benne nyerték tudományos műveltségüket; itt
<span class="pagenum"><a name="Page_76" id=
"Page_76">-76-</a></span> volt a megye székhelye és székhelye az
értelmiségnek; itt talált legelső bölcsőjére minden szép és nemes
eszme.</p>
<p>Most – mindezek helyén áll egy csontvázgyűjtemény leégett
házakból és minden háznak története egy-egy borzalmas regény,
melyet hallani és elmondani irtózat.</p>
<p>A képzelet megtagadja a színeket e rajztól, és lelkem fél
visszagondolni reá. A házak kilencz tized része romban hever, s
legalább felének nincs tulajdonosa, a ki visszajőjjön azt
megnépesíteni; a kik haza tértek, sokan befödetlen házaikban
laknak, elhelyezkedve a romok között, vagy meghúzzák magukat épen
maradt pinczéikben; itt-amott látni csak egy újból felépült lakot.
A collegium tetője megmaradt, mert a romboló elem nem bírt vele; a
pompás könyvtárak, a gazdag régiséggyűjtemény hová lett? felelnek
rá a kapu alatti kormos falak. A megyeház ablakain ember
magasságnyi dudva zöldül elő, az udvarok szépen benőve fűvel; a
templomok orgona nélkül, az oltárok díszképeiktől megfosztva…</p>
<p>Leverten tértem vissza szállásomra, a látott kép álomlátásnak is
iszonyú volna, bár merre vetém szememet, ugyanazon nyomor, új meg
új alakban; – a midőn egyszerre jókedvű üdvözlés ver föl
mélázásaimból, s feltekintve egy régi ismerős szinészt pillantok
meg. Mit keressz te itt éneklő madár a szomorú vidéken? Bács
társasága jött ide az ünnepekre néhány előadást rendezni, s mint
mondák, igen válogatott színházaik voltak; nagy áldás az égtől,
hogy az emberek <span class="pagenum"><a name="Page_77" id=
"Page_77">-77-</a></span> feledni tudnak, s hogy a sírokon is
szabad virágnak nőni. Egyébiránt az itt lakók azt állítják, hogy
Enyed már nagyon sokat épült.</p>
<p>Nem birtam itt maradni éjszakára, mennem kellett akárhová, hogy
itt ne legyek, a midőn az udvarias véletlen b. Kemény Istvánnal
összehoz; vele együtt éjszakára közellevő csombordi jószágára
rándulék át.</p>
<p>Ez is a pusztulás szinhelye volt, valamint az egész környék. Az
erdélyi földbirtokosok legnagyobb része most azon helyzetben van,
miben egy amerikai telepítvényes: az első sátorkaróból az utolsó
járomszegig mindent újból kellett előteremtenie.</p>
<p>Másnap tovább haladánk. Tövisen megtekintettük Hunyadi János
templomát, melyet a keresztesmezei diadal emlékére emeltetett. Gót
izlésű ódon épület, – a homlokzatára vésett czímer és felirat
bizonyítja építője nevét, ki a győzelemadta zsákmányt Isten
tiszteletére fordítá. Nem messze innen terül az említett diadal
mezeje, most hullámzó kalászszal benőve, hátul a Maros kanyarodása
zárja el a tért, ide veszett Mezetbég vert hadának maradványa; úgy
elhallgatom a zöld kalászok susogását, a kék habok mormogását: mit
suttognak, mit mormognak a rég elmúlt idők felől?</p>
<p>Tovább mind oláh falvak mellett vitt el az út. Szép helyek,
költői egyszerűség: négy karó leütve a földbe, az befonva
sövénynyel, megtapasztva sárral, arra felrakva nagy boglyaalakú
szalmatető, melyen egy lyuk van hagyva, a hol a konyha füstje
kijőjjön: úgy néznek elő e kedves <span class="pagenum"><a name=
"Page_78" id="Page_78">-78-</a></span> házak, mintha con amore
szivaroznának; utczáknak híre sincs, kiki oda épít, a hova
könnyebben leverheti karóit, a házak egymásnak háttal és oldalt
fordulva; mindenütt idylli szenny és idealis restség.</p>
<p>Dél tájon érkezénk Fehérvárba. A piaczon van egymás mellett két
fogadó: egyik a <i>Nap</i>, másik Kovács Péterné asszonyomé, kit
közönségesen csak Sánta Péternének neveznek, de így ne próbálja őt
valaki szemtől szembe hívni, mert meg nem marad előtte. Mint
mondják, igen jó magyaros ételeket főz, de csak akkor ád belőle, ha
tekintetes asszonynak szólítod s kedvében tudsz járni. Ezuttal nem
lehetett szerencsém kisérletet tenni vele, mert a <i>Nap</i>-hoz
szálltunk.</p>
<p>Délután meglátogatók a várat, melynek díszes portaléja III.
Károly király alatt épült, a mellékbástyákba egy művészi faragványú
szobortöredék s több római emlékmaradvány van befalazva.</p>
<p>Ezúttal időm kiszabott rövidsége miatt csupán a templomot volt
alkalmam megtekinthetni, mely belül sokkal nagyobbszerű alakot
mutat, mint kívül. A padlatba fejedelmek és püspökök síremlékei
vannak lerakva, mikről az írás a rajtajárás miatt jobbadán
lekopott; de még mindig áll négy nevezetes historiai emlék benne.
Egyik Hunyadi János koporsója, másik fiáé Lászlóé, harmadik
Izabella királyné, negyedik János Zsigmond ravatala. A két első
gránit, a két utóbbi szürke márvány. Hunyadi János kezében kard
volt, melyet egy rabló rácz elorzott s Orsi Péter győri kapitánynak
vitt ajándékba, de Orsi <span class="pagenum"><a name="Page_79" id=
"Page_79">-79-</a></span> levágatta a szentségtörő kezét, s a
kardot a Dunába vetteté, hogy szentetlen kezekre ne jusson többé.
László egy oroszlánon áll egyik lábával, mindkettő egyszerű magyar
öltönyt visel. A más két koporsó pompás, nagy gonddal készült mű,
mind a felül fekvő alakok, miknek arczai ugyan le vannak zúzva,
mind az oldal hautreliefek a XV. század legmesteribb felfogásával
vannak tartva. Nemzeti múzeumunkban ily becses kincsek nem
léteznek. A bennök tartalmazott hamvakat a régibb harczos idők
alatt kiszórták.</p>
<hr class="chap" />
<p><span class="pagenum"><a name="Page_80" id=
"Page_80">-80-</a></span></p>
<h3>III.<br />
KELEMENTELKE.</h3>
<p>Benczenczen Lázár Kálmán barátomnál valék szállva, s az ő és
szellemdús szép nejének társaságában tölték egy napot. E falu alatt
van a Kenyérmező, most igazán Kenyérmező, mert a legszebb kalász
hullámzik rajta, de hajdan csontok mezeje. E helyt verte tönkre
Kinizsi a török tábort, s az országos diadal emlékére oszlopzatos
ív emeltetett a síkon; a falu alatt áll egy magas halom; e halom a
csatában elhullott ellenség csontjaiból támadt, melyre később
kápolnaszerű épületet raktak, annak belső oldalait pedig tele írta
vad versekkel valami szelid poéta. Az oláhok levakarták e verseket;
ez volt a legártatlanabb pusztítás, melyet elkövettek.</p>
<p>Másnap Kálmánnak és kedves nejének társaságában útra kelénk a
Székelyföld felé. Útitársul egy kis hat éves fiu, Ugron Lázár,
Kálmán sógorának fia volt velünk. Tudod, hogy én miért szeretem a
gyermekeket oly nagyon? Itt is egygyel több alkalmam volt
meggyőződhetni <span class="pagenum"><a name="Page_81" id=
"Page_81">-81-</a></span> a felől, hogy az utánunk következő
nemzedék sokkal jobb, mint mi voltunk az ő idejökben.</p>
<p>Még egyszer át kellett mennem Enyeden és Fehérváron, hogy a
székely földre jussak, még egyszer kellett látnom azokat a haragos
mogorva arczokat, mik szemökre húzott kalappal öklelő tekintetet
hánynak a keresztül utazóra; és azokat a leéget házakat, miknél
csak a le nem égettek szomorúbbak; az ember nem tudja, melyiket
sajnálja inkább, azt-e, melybe az eső beesik, vagy azt, melyben a
füst benn marad?</p>
<p>Végre egy jótékony zápor fátyolt von az egész tájra, s a túlnan
kisütő nap kedvesebb panorámát világít meg.</p>
<p>Még a levegő is könnyebb, a mint a székely földre lépünk.</p>
<p>Az egész táj képe átváltozik, a girbegurba egyhangú mezőség
helyett, erdős ligetes hegyek következnek, a faluk sűrűn egymáshoz
közel, a házak rendesen építve, csinos fa- és cserépzsindelyekre,
mik hegyesen végződve oly formán tünnek elé, mint az armadilla
pikkelyei, a házak elején deszkakerítés, az ajtók felett nagy
esőtartó ereszek, néhol oszlopos kioszkszerű emelvények, szépen
czifrára kifaragva, az ablakok szellősek, farácsozattal ellátva,
mik mögül nyiló virágok tűnnek elé, az útak olyanok még a falun
keresztül is, mint a palló, és mindenütt: úton, útfélen, kapuk
alatt és ablakokon vidám, mosolygó arczok tekintgetnek az utazó
elé, ki nem győzi viszonozni a minden oldalról jövő szíves
üdvözlést; ha megáll, körülfogják, kérdezik, utasítják, ha az
<span class="pagenum"><a name="Page_82" id=
"Page_82">-82-</a></span> útat nem tudja, elkisérik, s ha meg akar
szállni, erővel huzzák házaikba.</p>
<p>És a házak belől ép oly csinosak, mint kívűl, tükörtisztaság
uralkodik a szobákban, minden ablak tele van virágokkal, a gerendák
befűzve friss ágakkal, hogy a szoba úgy tetszik, mintha egy leveles
szín volna, a magas lábokon álló kandalló patkáján ott a falusi
könyvtár, az évről évre eltett kalendáriumok és az énekes
könyv.</p>
<p>Dél tájon értünk Marosvásárhelyre; a szakadó zápor meggátolt a
város megtekintésében, csupán a várat és a benne levő nagy ref.
templomot rajzolhattam le számodra.</p>
<p>A vár, mint rendesen minden középkori várkastély Erdélyben, négy
emeltebb donjonból áll, melyeket kettős sánczfal köt össze; a
templom is a szokott sajátságokat tünteti fel, a hosszú
toronytetőhöz négy kisebb tornyocska van ragasztva.</p>
<p>Ilyenek kivétel nélkül az erdélyi középkori várkastélyok, ilyen
a radnóthi vár is, hajdan fejedelmi lakhely, melynek portaléja
felett ott áll még a Bethlen-czímer, egy vasból öntött koronás
kigyó a háztető csupján felkanyarulva, szájában tart egy arany
almát. Most tiszti lak.</p>
<p>Estére Kelementelkére értünk, hol S-nő asszonyság úri laka
fogadott bennünket, s másnap itt maradva, volt szerencsém
megismerkedhetni b. H. József úrral és szép kedélyű lelkes nejével;
itt találtam legelébb mintáját a hajdani erdélyi háztartásoknak,
mert köztünk mondva, a hol eddig jártunk, ott egy koppantó sem
maradt <span class="pagenum"><a name="Page_83" id=
"Page_83">-83-</a></span> meg a régi felszerelésekből; – itt még
minden megvolt a maga ősi szépségében.</p>
<p>A falak tetőtől talpig nagybecsű képekkel, olajfestményekkel s
ritka aczélmetszetekkel fedve, a régi rococo órák mesterséges
gépezeteikkel, sajátos czifráikkal a mahagonival és elefántcsonttal
koczkázott asztalokon, vagy tarka márvány emelvényeiken, az
előteremben a kedvencz agarak, mik az erdélyi úri létnek ép oly
elmúlhatatlanul kellékei, mint a spanyoloknak a köpönyeg; nagy
kalitokban éneklő madarak; tovább igen érdekes ritkasággyűjtemény,
ősi ereklyék, antik szobrok, ritka fegyverek, óraművek és
numismatica, minőket ivadékról ivadékra gyűjtött minden erdélyi
család.</p>
<p>Köztük nagy érdekkel bírnak egy középkori imádságos könyv,
melynek minden szakasza elé egy a legnagyobb művészek remekeiről
másolt aczélmetszvény látható, e művészet akkori tökélyének igen
kedvező tanuságaul; továbbá Barcsay Ákos ezüst mosdótála, melyen a
víztartót egy ágaskodó szarvas képezi, nagy gonddal készült
alakokkal kiverve; az úrilak hátulsó csarnoka üvegházon végződik,
mely tele van meleg éghajlati növényekkel, körül díszlő narancs- és
czitromfák, miknek egyik ága még virágzik, a másikat aláhuzza az
aranyló almák terhe. – Ilyenek lehettek azelőtt a többi erdélyi úri
lakok is.</p>
<p>Míg a lelkes úri hölgy szivessége ottlétünket kellemessé
varázsolta, a tisztelt házi úr azalatt elkészíté számunkra a
tervet, mely szerint a legrövidebb idő alatt a Székelyföldnek
mennél <span class="pagenum"><a name="Page_84" id=
"Page_84">-84-</a></span> több érdekes pontját megláthassuk. E
szerint meglátogatandjuk Erdély legregényesebb helyeit: az almási
barlangot és a szent Anna tavát, a tréfás Oláhfalut, felmegyünk
Csik-Szeredáig, s onnan keresztül Háromszéken Brassóba.</p>
<hr class="chap" />
<p><span class="pagenum"><a name="Page_85" id=
"Page_85">-85-</a></span></p>
<h3>IV.<br />
A HOMORÓDALMÁSI BARLANG.</h3>
<p>Minél tovább hatolunk a Székelyföldbe, a táj annál regényesebbé
válik, midőn Korond felett a magas Kalonda hegy ormára
feljutottunk, egy panorama áll előttünk, melynek elragadó szépsége
leigéz szívet és lelket…</p>
<p>Alant a félig nyilt völgyben öt falu látszik egymáshoz oly
közel, hogy szinte egynek vélhetnők; ha tornyaik el nem
különböznék; a gyümölcskertek szelid zöldje, melybe a fehér házak
bemártva látszanak lenni, oly kellemes árnyéklatot képez a
völgyteknő kalászos oldalaihoz, mik mindig tágabb kört nyitva: a
távolban a havas bérczek kékes körrajzait engedik láthatni. A nap
épen lemenni készül e havas bérczek közé; az arany ködfátyolon
keresztül, melyet sugaraiból a völgyre szőtt, a falvak kékes füstje
emelkedik; az ünnepies alkonycsendet egy folytonos méla zúgás hatja
keresztül; száz meg száz apró patak zuhogása az, melyek alant az
Olt habjaiba vegyülnek, s a csendes falvakon keresztül tombolnak, a
<span class="pagenum"><a name="Page_86" id=
"Page_86">-86-</a></span> vidám házikók küszöbeit mosva hűs
kristálytiszta habjaikkal, s a mint a hegytetőről egy-egy kis darab
vízfolt meglátszik, az alkonyság sugarainál úgy tünik elő, mintha
száz meg száz tükördarabbal volna behintve az egész kedves
völgy.</p>
<p>És midőn a gyönyörű kép a lelket elragadja, eszünkbe jut a múlt,
hogy e hegytetők itt hajdan lármás várakat emeltek, miknek romjai
maig is ott vázlanak felettünk, ott Firtos vár, Rapsóné vára,
Kadics vára; és minden arcz, ki velünk szembejő, egy-egy hősnek
sarjadéka.</p>
<p>Utközben megtekintők Parajd sóbányáit. Már messziről megragadják
a figyelmet a hegy sötétebb színéből kivilágló kékesszürke
szirttömegek, mik itt-ott egész roppant bérczeket képeznek. Ezek a
sóhegyek kopárok mind, mert a só csak állatot táplál, de növényt
nem. Ezeknek egyikében van a sóbánya, melyből a székelyek a
legkönnyebb szerével, fa-ékekkel feszegetik fel a sót. Az egész
hegylánczról bizton el lehet mondani, hogy merőben e nemes érczből
áll. Nemes ércznek nevezhetjük, mert ez az egyetlen egy ásvány,
melyet meg lehet enni.</p>
<p>Makfalván felkerestük Dózsa Dani költő barátunk lakását, kit
azonban nagy sajnálatomra nem találhaték honn, s így ezúttal nem
láthatám Erdély egyik legszebb tehetségű s költői lelkületű
regényiróját.</p>
<p>Estére Szombatfalvára érkeztünk, hol U. Lázár úr, hajdan hosszas
ideig Udvarhelyszék királybirája, fogadott bennünket, s szivességét
oly mértékben engedé éreznünk, hogy saját maga, mint a környék
emlékezetes helyein legjártasabb, vezetett <span class=
"pagenum"><a name="Page_87" id="Page_87">-87-</a></span> bennünket
a tájak históriai emlékű pontjaira. Meglátogattuk az ormot, melyen
Attila legelső sasfészke, Budvár állott. Nehány vasaló alakú kő
most is ott hever halomban, s roppant gödrök jelölik a
leghatalmasabb király palotájának helyét; alant egy középkori
kápolna áll, Jézus kápolnája; néhány század előtt a tatároktól
űzött székelyek Budvár romjaira vonták fel magukat, s onnan egy
székely ijász a sátorban ülő tatár khánra egy nyílat lőtt el a
Jézus nevében, mely azt szíven találta. A távolság, melyen a nyíl
átrepült, mintegy hétszáz lépés. Azon helyen építék a lövés
emlékére ama kápolnát. E hegytetővel szemben áll a Bágyi vár,
romjai egy vele egyenlően magas ormon, s e hegylánczolatban fekszik
Rika, hol egy roppant kő alá temetve van Attila legkedvesebb neje
Réka. A síkon zöld kalász hullámzik, a mezőkön virágok inganak, az
ormokon fehér felhők huzódnak végig: egykor diadalmas seregek
jártak e helyen, a délczeg úrnők szálltak le üdvözletökre, talán
még most is leszállnak, s ama fehér felhő hozza őket!</p>
<p>Innen leszállva, megtekintők Székelybánja várát, melynek minden
tornyába egy regény álma van elásva. Az udvaron most tengeri és
borsó terem; s a zászlós ormokon a becsületes csizmadia-czéh
száríttat fehér ruhákat.</p>
<p>Délután átrándulánk a nem messze levő Homoród-Almás bérczei
közé, hogy másnap korán megkezdhessük útunkat a híres barlangba,
melyben egykor az egész csiki székelység el birt rejtőzni, s ott
védte magát hetekig a körülszáguldó tatárok csordája ellen, míg
végre mind <span class="pagenum"><a name="Page_88" id=
"Page_88">-88-</a></span> a megszállók, mind a megszállottak úgy
kifogytak élelmi szerekből, hogy az éhhalálhoz voltak közel. Ekkor
egy székely asszonynak az az ötlete jött, hogy megsütött egy óriási
pogácsát, mely belül hamuval volt pótolva, s azt egy póznán
felmutatta a megszálló tatároknak, daczosan kérkedve, hogy nekik
még milyen jó dolguk van, mire a tatárok elbúsulták magukat és
eltakarodtak.</p>
<p>Vezetőül a szék hajdani mérnöke sziveskedett ajánlkozni, egy
genialis különcz, ki a legnagyobb tudományos képzettség mellett a
legvégsőbb szegénységben él és az a csodálatos, hogy neki e
szegénység jól esik, s hozzá hű akar maradni, soha meghivást úri
asztalhoz el nem fogad, nincs ékesen szólás, mely őt rábirhassa,
hogy ételben, italban részt vegyen, a szobában nem lehet rávenni,
hogy leüljön, s ha az utczán megszólítják, leveszi a kalapját, úgy
kiséri a megszólítót és semmi könyörgésre fel nem teszi a kalapját,
– és mind ez mily éles gúny a vílágra a tudományosságtól!</p>
<p>Útközben alig birtuk rávenni, hogy a szekérre felüljön, erővel
gyalog akart jönni, pedig öreg már és összeroskadt. Egyszer már
annyira elhagyta a világ, hogy a budvári romok üregeiben
éjszakázott, de azért nem kért és nem panaszkodott soha. Csupán egy
szenvedélye van, és ez a barlang. Ez volt életének legkedvenczebb
foglalatossága, ennek üregeit járta, bútta, fürkészte untalan, több
hetekig ellakott benne, csigákon, köteleken eregetve le magát a
mély, ismeretlen nyilásokba, mikbe emberi szem soha le nem hatolt,
s annyira <span class="pagenum"><a name="Page_89" id=
"Page_89">-89-</a></span> ismerős annak minden kövével, hogy fáklya
nélkül végig tudna benne járni.</p>
<p>Korán reggel megindulánk Almásról, két öreg székelyt előre
bocsátva, hogy a barlang feljárását, ha netán elromlott volna,
megigazítsák. Velünk jöttek e barlangot megszemlélni Lázár Kálmán
és U. L. nejei, két testvérhölgy, a székely nők azon mintaképei,
kiket maga előtt lát a költő, ha nőket akar rajzolni gyöngéd
arczczal, erős szívvel, mert valóban erős szív kell ahhoz, hogy
hölgyek e barlangba jutásra elszánják magukat. – Egy roppant
meredek szirttömeg fekszik a Nagymál oldalában, a Hargitta havasai
között, melyet köröskörül fog az Erős bércz meredek falazata,
mindenünnen óriási toronyalakú kőszálak, mik közűl a legmagasabb
Csala tornyának neveztetik, a tatárokkali harczok hősének gyász
emlékére, melyről oldalvást esik az Ugron ürege, és a lovak csűre,
mind históriai emlékekkel gazdag helyek; a szűk hegyválut, melyet
ekként a Nagymál és az Erős bérczfalazata képez, egy rohanó hegyi
folyam tölti be, ez a Vargyas vize, mely egy helyen a mindenütt
útját álló sziklák alatt eltűnik, s a hegy túlsó oldalán tör újra
elő egy sziklahasadékból. A barlangnak e patak föld alatti
folyásával összeköttetésben kell lenni, mert a hagyomány szerint az
ostromlott székelyek e patakon szökdöstek ki élelmi szerekért;
vezetőink egyike most is tudott e patakról regéket. Szerinte e hegy
legrejtettebb üregeiben ismeretlen emberek laknak, kik sajátszerű
csónakon beeveznek a hegy oldalán, s a másikon járnak elő; ott
tanyázó pásztorok többször meglepték őket, a mint ki- és
<span class="pagenum"><a name="Page_90" id=
"Page_90">-90-</a></span> bejártak. Sokszor a kifolyó víz egészen
zavaros és szenes, mintha valamit mosnának benne, pedig máskor
kristálytiszta. Odabent tehát kétségtelenül kincseket ásnak. Mert
tudni kell, hogy a székelyek e barlangban hiszik elrejtve Darius
kincseit, s akárhány van, ki megesküszik rá, hogy ismerte azt az
öreg embert, a ki egyszer egy nagy vasajtóra akadt a barlang egyik
üregében, de lakatját nem birta leverni, s a hogy visszatért
segítséget hozni, nem talált a vasajtóra többé.</p>
<p>Átellenben a barlanggal látszik még azon kápolna omladéka,
melyben a tatár vezér lakott, midőn a barlangot megszállotta; innen
visz két út a barlang felé, egyik a rövidebb a szirt meredek
oldalában, hol csak hátát a sziklának vetve s kezeivel a
kőrepedésekbe fogódzva haladhat az ember a szédítő mélység felett;
másik kerülő út, melyen szekérrel kell víz ellenében a patakon
felhajtani, s akkor a meredek Nagymál bérczre felkapaszkodva,
felülről ereszkedni le a barlang szájához. Az első útról
kénytelenek voltunk visszatérni, mert azt a Vargyas megáradása
ketté vágta, s újra kellett kezdeni a kevésbbé veszélyest, de annál
fáradságosabbat.</p>
<p>Az emberi kezektől soha nem irtott ős erdőn keresztül haladtunk
felfelé, míg az ormot elérve, ott egy hegyvágányban valami vad
vízmosási út nyilt elénk nyolczszáz lábnyi magasban a völgy felett.
Az út omló kövekkel s porhanyó földdel, nyirkos falevéllel fedve,
sehol egy fa vagy egy bokor, melybe meglehessen kapaszkodni, csak
egy bukás, egy elszédülés, s az ember menthetetlenül veszve van,
alant a tajtékzó folyam ordít. <span class="pagenum"><a name=
"Page_91" id="Page_91">-91-</a></span> Férfiszív megdöbbenne ily
szédítő képben látva maga előtt a halált, ha háta mögött vidám,
nevető jókedvű hölgyek hangjait nem hallaná, kik mulatságot
csinálnak a veszélyből, s kaczagva fogódznak kezeinkbe, míg lábaik
alatt sikamlik az éktelen mélységbe levezető ösvény.</p>
<p>Végre lejutva a szikla párkányzatára, egy bércz mögül kitűnve
előttünk áll a barlang roppant nyílása, még azon módon félig
befalazva, a hogy azt a székely menekvők hagyták. Egy hat öles
gerendákból tákolt hágcsó vezet fel e nyilásig, melyen ég és föld
között lebegve kell felkapaszkodni, úgyszólván kézről kézre adva a
gyengébb nemet, s akkor előttünk áll a historiai nevü üreg.</p>
<p>Legelébb egy templomszerű tágas terembe lépünk, melyet még az
Isten napja világít, innen egy mellékterem tárul elénk, mely a
barlang ablakát mutatja, másfelől kezdődik a többi üregek sorozata,
melyek négyszáz ölnyi hosszúságban elnyulva föld alatt, tizenöt
egymástól szabályosan elvált szobát képeznek, minden szoba bejárása
a tisztelt mérnök úr buzgalmából számokkal levén megjegyezve, hogy
a bejárók el ne tévedhessenek.</p>
<p>A harmadik terem volt a székely nők fekhelye, itt aludtak a
veszély idején gyermekeikkel együtt; a negyedik teremben állanak a
kőhombárok, mikben gabonáikat tarták eltéve; az ötödikben áll a
szónokszék, melyről papjaik az Isten igéit hirdeték, a hatodik
stalaktit barlangot mutat, a falak gót boltozata ezüstporral s
kristály csapokkal látszik takarva, mik oly csodásan ragyognak a
fáklyafényben; a hetedik barlangnál titáni kőfokok vezetnek fel
néhány ölnyi magasba, <span class="pagenum"><a name="Page_92" id=
"Page_92">-92-</a></span> hol a nyolczadik terem feltárulva
előttünk, ennek poros padlatán halom csontok vannak lerakva,
ó-világi ismeretlen állatok agyaras állkapczái, roppant medvefők s
különösen egy gömbölyű halomban olyszerű csontok, mint az embereké,
csakhogy sokkal kisebb arányúak. – A néphit azt tartja a felől,
hogy a barlangot troglodythok lakják, vagy mint Almáson nevezik,
majomemberek, kik ott élnek, szaporodnak, leskelődnek odvaik
mélyéből, s ha az emberek közeledését veszik észre, hirtelen
elbujnak ismét; lábaik nyomát ott látni a porondon, mintha apró
gyermekek jártak volna lábujjhegyen. Évek előtt, a monda szerint,
egy almási székely ember rá lesett ez apró lényekre s egyet
elfogott közülök, azt haza vitte, magához szoktatta; a kisded alak
hasonlított valami szőrtelen majomhoz, durva kérgű bőrrel és nagy
fülekkel, s annyira megszokta már a falut, hogy ma egyik, holnap
másik háznál ebédelt, míg egy éjjel társai érte jöttek s magukkal
vitték. Van-e valami lényeges e mesében? sem állítani, sem
megczáfolni nem érzem magamat elég erősnek; a természettudományok
emlékeznek valami barlangó félemberfajról, s e csonthalom itt e
barlangban gyanítni engedi, hogy sok van még a föld alatt, a miről
a bölcsek semmit sem tudnak. A kilenczedik terem közepéről látni
egy roppant nagy lefüggő követ, mely mint egy óriási csillár, vagy
szőlőfürt, a meredekből csügg alá; a tizedik terem szurok
feketeségű sárral van tele, mely a terem padlatáról rajonkint
egymásba kapaszkodó denevérek maradványaiból hegyekké tornyosult, s
már szinte <span class="pagenum"><a name="Page_93" id=
"Page_93">-93-</a></span> bezárja a tizenkettedik terem bejárását;
itt volt az emlékezetes vasajtó, melyet a székelyek maíg is
keresnek: a terem ajtaja már oly alacsony, hogy meg kell görnyedni
az átmenetkor, s a következő teremből ismét szűkebb nyiláson át
csuszhatni a tizenharmadikba, melyben elszórva terem az achat és
carniol; a tizenötödik teremben van felírva Wesselényi Miklós
neve.</p>
<p>Itt hallatszanak csodálatos hangok, mintha a földfeletti kutyák
ugatása és kakas kukorikolása hallatszanék ide alá, mit a föld
alatt elzúgó patak tombolása s a bak denevérek viaskodása okoz,
mely érzékcsalódás azt hiteti el a lakókkal, hogy e helyen a csiki
kutyák és kakasok szavát lehet már hallani.</p>
<hr class="chap" />
<p><span class="pagenum"><a name="Page_94" id=
"Page_94">-94-</a></span></p>
<h3>V.<br />
SZENT ANNA TAVA.</h3>
<p>Erdély legköltőibb helyét láttam.</p>
<p>Vannak nagyszerűbb, pompásabb, elragadóbb látmányok Erdély tájai
közt, de oly magasztos alig lehet több, mint a szent Anna tava.</p>
<p>A legrégibb időktől a legújabbig szüntelen vallásos eszmék
Sion-köde lebegett e táj fölött, ez volt a rajongók, az ihlettek
Libanonja, a mi Izraelnek az olajfák hegye, a hindunak a gangesi
szent völgy, az északi skandinavnak az Igdrazill árnyéka alatti
magány, s a hellen költészet arany árnyképeinek a Tempe: az
Erdélynek a szent Anna tava.</p>
<p>A mint a tusnádi regényes fürdők jóltevő nymphájától búcsut
veszünk, balra napkelet felé óriási bérczek birodalma terjeszkedik
elénk, melynek utolsó pontjai messze Kézdivásárhelynél végződnek; a
térkép nem mutat e helyen sem falvat, sem majort, ős rengeteggel
koszorúzott hegyek feküsznek egymáson, miket mindkét felől elkerül
az országút, vadászösvényeknek <span class="pagenum"><a name=
"Page_95" id="Page_95">-95-</a></span> hagyva az ős vadont, mely
most járatlanabb, mint volt azelőtt kilenczszáz évvel, mikor még
azoknak a váraknak urai éltek, miken most az a vad fa terem, melyet
a vihar vet s a vihar tép le.</p>
<p>Egyikén e vadon ösvényeknek megindulva két meredek bércz között
haladunk szüntelen felfelé, miknek aljában tajtékozó hegyi folyam
tombol; szédület letekinteni rá.</p>
<p>Félóra múlva elhagynak bennünket a szelidebb éghajlati fák, a
bükk és tölgy, s kezdődik a fenyvesek országa. Óriási szálfák nőnek
elő a szirt meredekéből, földig eresztve sötétzöld lombpalástjukat,
s ott a hol a sötétzöld a földet éri, körülnőve kék havasi
nefelejtssel; mindig odább, mindig feljebb még vadonabb lesz a
vidék, emberi kéz soha nem irtja itt a fát, a mint a Nemere szele
töveikből kifacsarva, egymásra döntögette a roppant faderekakat,
azon módon ott rohadnak, benőve futóvirággal és csodaalakú
gombákkal; egy-egy roppant szálfa keresztül bukott a hegyvágáson, s
míg töve az egyik hegyormon maradt, hegye a másik hegy ormára
feküdt, s úgy képez veszélyes hidat az üvöltő hegyi folyam
felett.</p>
<p>A tavaszt itt a nyár kezdi s az ősz végzi be, a hó még ott van a
sötétebb fák árnyéka alatt, míg a verőfényjárta helyeken dúsan
tűnik elő a havasi flóra; más virágok ezek, mint mik oda alant
tenyésznek, a fenyőerdők balzsamillatában, a gyantával itatott
sziklás földben; a szárazabb helyeken a törpe rózsa és a rózsaszínű
gyopár virul, nedvesebb helyen egy neme a legpompásabb <span class=
"pagenum"><a name="Page_96" id="Page_96">-96-</a></span>
ranuculusnak, mely nagy összehajló szirmaival annyira hasonlít a
rózsához, hogy méltán hivja a köznép pünkösdi sárga rózsának. Néhol
pompás tarka orchisok tűnnek elő, egy neme az epipactisnak akkor
kezdett virítani, melynek minden virága oly alakú, mintha egy-egy
madár ülne benne; de legkedvesebb találmány volt egy szép példány
czipőczím (Cypripedium calceolus), melyet vezetőnk lelt, a virág
négyes szétálló szirma sötétveres, s a messze kinyuló papucs-alakú
vitorla aranyszín. Bármely kertnek díszére válnék.</p>
<p>Végre mintegy négyezer lábnyi magasba kapaszkodva fel, sík tér
nyilik meg előttünk, mintha egyenesre vágták volna a hegy tetejét,
s egy lapály tűnik elénk, melynek első látásra oly szomorú, oly
aggasztó tekintete van, az ember megdöbben, maga sem tudja
miért?</p>
<p>Az egész tért valami zöldesbarna sűrű moha fedi, melyből
csoportonkint állnak elő a csáténemű sötétzöld füvek zsombékjai, az
afonya és medveszőlő itt-ott bereket képez, melyekből húsz,
harmincz lépésnyire áll ki egy-egy csenevésző szomorú
luczfenyő.</p>
<p>E helyet hivja a köznép a kokojczásnak, és azon aggály, azon
borzalom, mely az első tekintetre meglepi az embert, közös minden
emberrel, minden állattal, mert e hely halálos veszély helye;
alatta feneketlen víz van, ha ember vagy állat ez ingadozó mohos
felszínre lép, a moha lesüpped alatta, és őt elnyelik az ismeretlen
szövevények. Ösztönszerű irtózattal haladtunk végig ez elátkozott
hely partján, s midőn a fölötte álló <span class="pagenum"><a name=
"Page_97" id="Page_97">-97-</a></span> hegytetőre jutva, még
egyszer visszatekinténk rá, tündéri látvány állt viszont előttünk:
két-háromszáz apróbb, nagyobb gömbölyű tengerszem, mint megannyi
csillag ragyog a veszélyes bérczi ingoványon, miknek hatása
leirhatatlan. Az ember a tündéreket véli látni, kik
tengerszemeikből feljőnek, hogy a halandót a vészes síkra
csalják.</p>
<p>E bérczen túl fekszik a Szent Anna tó.</p>
<p>Háromezer lábnyi magasban a tengerszín felett, köröskörül
ezerkétszáz lábnyira feljebb emelkedő bérczek által képzett
medenczében, vad erdők árnyában terül egy gömbölyű nagyszerű
tengerszem, melynek körülete egy negyedrész mérföldet meghalad.
Sima tükörlapja sötétzöld a bele néző erdős bérczektől, a
legnagyobb vihar sem ingatja azt meg, hab sem fordul rajta. A
körülfekvő bérczek ide forduló oldalát cser és bükk fedi, míg a tó
partján körül roppant fenyők emelkednek, mintegy sötét rámába fogva
az érczvilágú vízlapot.</p>
<p>Az ünnepélyes csend, mely a szívre száll, midőn e völgybe
lépünk, érzelmekre tanít bennünket, melyeket nem érezénk soha,
melyeket talán tagadtunk. Itt e szent magányban, távol minden
emberhangtól, oly közel érezzük magunkat Istenhez. Semmi zaj sem
hallik ide; örök béke, örök csend uralkodik e kiválasztott
völgyben, a körül fekvő bérczek elvonják róla a zivatart: míg saját
kiáltásunkat oly csodásan adja vissza a völgy gyűrűjében körülfutó
viszhang, mindig feljebb emelve a hangot, míg csaknem egy octávával
magasabban halljuk azt hátunk <span class="pagenum"><a name=
"Page_98" id="Page_98">-98-</a></span> mögött enyészetesen
elzengeni, mint a harangzúgást, mely oly soká cseng a légben, midőn
már rég megszünt szólani.</p>
<p>Letelepedtünk a fűben, székely vezetőnk a lobogó tűzhöz ülve
elmondja, hogy ama kisded rom ott a halmon egykor kápolna volt,
melyet kegyes szűz építtetett, kinek álmában szűz Máriának anyja
megjelent; és sokáig állt a kápolna, látogatva ájtatos lelkektől,
míg egyszer szentelt falait földi szerelem fertőzteté meg, akkor
villám csapott bele s porig leégett; sokáig jártak azután a környék
leányai e romokat könnyeikkel áztatni, ott elsírtak reggeltől
estig, siratva az Isten lakát mely így elpusztult előlük, míg e
században egy püspök újra felépítteté azt, s ismét népes
búcsújárásokkal élénkült meg a völgy: összejártak a Székelyföld
minden buzgó népei, elhozták templomi zászlóikat, körüljárták a
csendes tó vizét, zsolozsmáikat együtt énekelte velök a bércz, a
templom előtt kis faház volt haranglábbal, abban lakott a
zarándok.</p>
<p>Újabb időben elpusztult mindez, – a templom, harangok és ének;
csak Isten lelke maradt a táj felett, mert még most is, ki ide
leereszkedett, meghatva érzi magát azon magas sejtelmektől, miknek
áhítat a neve.</p>
<p>Ez alatt fenn a havasi hegytetőn megszólal a méla pásztorkürt
elragadó hangja, a lélek gyönyörtől áradoz e fájdalmas édes
zenétől, melynek ugyan oly csodás hatása van, mint a harangszónak;
míg ez Istent imádni hív, amaz hazát imádni készt, hogy arczczal
borulsz a földre, és sírsz és nem bírsz megválni attól.
<span class="pagenum"><a name="Page_99" id=
"Page_99">-99-</a></span></p>
<p>Ha e hangokat hallád, csak akkor érted, miért szereti a tyroli
és a székely oly igen azt a földet, a melyen született!?</p>
<p>Visszaemlékezünk mi is a história mondáira, és kölcsönben
elmondjuk vezetőnknek, hogy ama romok helyén állt az ősi tűzhalom,
melyen Bálványos vár lakói áldozatot hoztak a hadistennek, midőn az
ősi vallást rejtegetve, csak e völgy volt még övék és az a vár,
melynek háza a fenyvesek mögött sötétlik: itt esküdtek véres
harczot éjszakánkint a székely rhabonbánok vérvilágló
fáklyafénynél, s ősi híre van e helynek.</p>
<p>Most nem lakik ember e tájon és semmi állat a tóban. Habja
tiszta, mint a kristály, sem belőle, sem bele víz nem folyik és
nincs benne egy hal, egy kígyó, egy béka vagy kagyló sehol;
laktalan az, ámbár iható, mint a forrásvíz.</p>
<p>Gyakran azt regélik, hogy a tó tört hajók darabjait hányja ki a
felszínre, mely a tengerrel van összeköttetésben: ez rege, mit
féltudós emberek gondoltak ki.</p>
<p>Egy órányi távolra innen van Erdély másik nevezetessége: a
torjai kénes barlang, melynek üregéből halálos kéngáz lobog ki, oly
fojtó, hogy a fölötte elrepülő madár holtan hull le a légből, belső
falai sárga kénvirággal vannak lepve.</p>
<p>Belépni nagy gyönyör, de nagy istenkisértés, a kénszesz
csiklandó kéjt idéz elő a test érzékeiben, de egy lehellet belőle,
és az élet ott végződött.</p>
<p>Átellenében a meredek Bálványos vár falai, hajdan az Apor-család
őseinek megdönthetetlen <span class="pagenum"><a name="Page_100"
id="Page_100">-100-</a></span> sasfészke, most még csak azt sem
tudhatni, merre vezetett hozzá az út? – Köröskörül minden oldalról
uratlan rengeteg, melyben egy napi járatban, bármely irányban
indulva, sem találni egy gunyhót is.</p>
<hr class="chap" />
<p><span class="pagenum"><a name="Page_101" id=
"Page_101">-101-</a></span></p>
<h2>A VÁG VÖLGYE.</h2>
<p>Pozsonytól felfelé haladva, elénk tárul az elragadó szép
vágvölgy. Minden fordulata egy-egy új, megkapó, festői panorámát
mutat elénk. Egy szeszélyesen kanyargó folyóvíz örökké változó
mederrel, a mit hol elhagy, hol visszafoglal; két oldalán
erdőpalásttal fedett hegyhátak; egyike az uralkodó folyóknak;
partjain az ország legódonszerűbb városai, – egész középkori
jelleggel, némelyik még kőfallal kerítve, a lombfedte
hegyoldalokban ősi várkastélyok, kívül sánczművektől körülvéve, s
benn franczia izlésű pompával berendezve: körülöttük csodaszép
parkok, hattyús tavakkal, tündéri grottákkal, vízesésekkel,
dámvad-csordákkal. Távolabb az aranyködbe burkolt hegyek ormain
emelkedő roppant várromok. A büszke Csejthe vár düledékei, melynek
árnyékos bolthajtásában a világ szép asszonya, Báthori Erzsébet
emléke kisért. Ifjú leányok vérében szeretett fürdeni: attól lett
oly fehér. Még bejárható a pincze, a hová háromszáz áldozatát
eltemette. <span class="pagenum"><a name="Page_102" id=
"Page_102">-102-</a></span></p>
<p>Amott hajlik ki a folyam fölé egy magányosan álló bércz, melynek
tetején egy <i>bolond</i> szavára emeltette Beczkó várát egy még
nagyobb bolond. Ott látszik az orom, melyről a vén Stibor vajda
alábukott, ott a kerti kőpad, melyen aludt, mikor a vipera szemeit
kimarta. Azután ismét más rom jön felénk: nem vár, egész város,
Trencsén; itten uralkodott fél Magyarország fölött a vidék ura,
Csák, ki vitássá tette Róbert Károlynak a koronát s harczolt vele
az uralomért, mintha maga is király lett volna. Olyan hatalma volt,
hogy tudott háborút viselni egyszerre két király, a magyar és cseh
ellen s ketten se birtak vele. A túlparti hegyeken átellenben
fehérlik a büszke Oroszlánkő, s a völgy szoros vágánya közül
kimagaslik a hírneves Temetvényi sasfészek, a szilaj Bercsényi ősi
vára, s a merre a Vág kanyarodik, mindenütt előtünik egy-egy
várrommal koronázott hegytető.</p>
<p>Ez a romokban gazdag vidék volt a magyar függetlenségi harcz
legzajosabb küzdőtere. Várait minden időben hatalmas dynasták
lakták, birtokaikra nézve kis királyok a felföldön. Itt vetették
meg lábaikat a nemzeti fejedelmek, ide vették be magukat a
trónkövetelők, itt szövék terveiket, itt gyűjték össze hadaikat,
itt halmozták fel hadszereiket, itt vívták meg döntő csatáikat. Ott
látni még a «Kurucz-sánczot», melyben Rákóczi lova elbotlott a
végzetes ütközetben, s e bukással vége lett az egész fényes
álomnak; mikor már annak kilencz-tized része való volt.</p>
<p>És ez mind elmult: elmúltak a kis királyok, romba dőltek a
hatalmas várlakok, darabokra <span class="pagenum"><a name=
"Page_103" id="Page_103">-103-</a></span> hulltak a nagy
földbirtokok. Csak kettő marad megörökülten: a szálfa és a kis
emberek.</p>
<p>Olyan vén faóriásokat sehol az országban nem találni másutt. – S
azokhoz is annyi emlék van kötve. Az a tölgyfa, mely a rovnyei kis
templomot egészen betakarja, Lorántfy Zsuzsánnáról suttog; amottan
Rákóczi hársfái hullatják a földre hajdani gazdájok izenetét
sárgult falevélben; amottan az útfélen áll egy terepély hárs a
vetés közepett, mely egy nagy családnak czímerét ékesíti. A
megmaradt vén faóriások őrzik elmúlt gazdáik emlékét.</p>
<p>És azután megmaradt a nép. Csodálatos egy népfaj, a mihez
foghatót nem találni ebben az országban.</p>
<p>Szegényebb és szaporább, minthogy megélhessen az istenadta
földből: kénytelen szétvándorolni a széles világba. De nem koldulni
jár, nem szolgálatba állni, hanem dolgozni, kereskedni. A világ
minden nagy városában övé – az útcza, kész szállása – a házküszöb.
Ismeri e vándorlakokat Páris úgy, mint Sztambul; az egyik tudja az
utat Londonig, a másik Teheránig, meg Asztrakánig. – A mi pénzt
összeszereznek idegen országban, azt haza hozzák az ősi zsúptető
alá s javítnak vele a sors mostohaságán. A nagyvilágban szerteszét
bolyongva, megtanúlnak angolul, francziául, németül, törökül,
perzsául annyit, a mennyiben a bejárt országban érthetővé tudják
magukat tenni. És épen annyit tudnak a saját országuk úrnak való
nyelvéből is. Ez a tótok népe. Hanem azért az ő apáik harczoltak
Rákóczival végső csatái alkonyáig, s az ő fiaik <span class=
"pagenum"><a name="Page_104" id="Page_104">-104-</a></span>
ostromolták meg 1848-ban a legelső sánczot Szent-Tamás első
megrohanásánál. Beszélni nem tudnak magyarul, hanem érezni a haza
szerelmét, azt nagyon jól tudják s vérezni is tudnak érte. Még
többet is: tűrni és dolgozni is tudnak érte.</p>
<p>Tájképünket az ő krumpli- és pohánka-földeik, az ő szilvásaik,
káposztás kertjeik, kender- és lentáblácskáik, az ő pirosvirágú
paszulylyal, selyem tökkel befuttatott zsúpfödelű házikók egészítik
ki. Tengeri és szőlő ott már nem tenyész, ezen a földön tiszta
buzát nem aratnak már.</p>
<p>Azért mégis víg dal hangzik a mezőn.</p>
<hr class="chap" />
<p><span class="pagenum"><a name="Page_105" id=
"Page_105">-105-</a></span></p>
<h2>NÉMET MAGYAROK.</h2>
<p>1710 Sylvester napján a szokottnál is nagyobb vásár volt Lőcse
piaczán.</p>
<p>A tágas négyszögű tért minden oldalról emeletes paloták sorai
foglalják rámába, barokk stylben épült homlokzatokkal, kőből
kifaragott czímerekkel a kapuív felett, latin emlékmondatokkal a
párkányzaton, az egész piacznégyszöget mind patricziusok lakják, a
kik nemességüket Ulászló, Corvin Mátyás, Zsigmond, IV. Béla
királyokig fel tudják vinni. Hanem azért e nemesi paloták
mindegyikének az elejét a földszint hosszában árúcsarnokok
foglalják el. Ezekben a csarnokokban van felhalmozva a világ
kereskedelmének és iparának minden közszükségre és úri fényüzésre
szolgáló czikke. Lőcse város a közvetítő a kelet és nyugot között.
Karavánjai Smyrnától Danczkáig járnak szakadatlanul. A szaraczén
sheikekkel épen úgy egyezségük van, hogy őket rablótörzseik ellen
védelmezzék a pusztában, mint a hajdemákok harámbasáival, a kik a
Kárpátok közt uralkodnak. Három világrész terméke <span class=
"pagenum"><a name="Page_106" id="Page_106">-106-</a></span> és
gazdagsága váltakozik e csarnokok alatt. A mellett a saját ipara is
versenyez a külföldével. – Hirhedettek a harangjai, mik a legkisebb
csengetyűkig sorba állítva láthatók a bazár árkádjai alatt; a
posztó és len kelmének halmaza, a miknek nevei hosszú sorban
olvashatók felirva a bolt tábláján az áraikkal együtt. Itt
alkudozás nincs, az árakat a tanács állapítja meg; s az árak mellé
ki van az is függesztve, hogy melyik kelmét szabad viselni a nemes,
a polgár, a paraszt férfinak, asszonynak a ruházati rendszabály
szerint! Ott láthatni a mesterséges óraműveket, miket lőcsei
művészek alkottak; egész boltok ragyognak a felhalmozott ezüst
ötvösmunkáktól; aranyműveseik <i>magyar zománcz</i> munkáját meg
épen nem is tudják utánozni a külföldön. A drága prémek halommal
állnak a kis szekereken; felaggatva a fogasokra sokféle subák, a
legkeresettebb árúczikkek a téli évadban.</p>
<p>Ujesztendő napján minden ember siet bevásárolni; az
oszlopcsarnokok alatt rajzik a nép, zsinóros mentékben, sarkantyús
csizmában; a férfiaknak hegyesre kipödrött bajuszai, vállaikra omló
hajuk nyuszt kalpaggal leszorítva, a nők fátyollal lekötött
aranycsipkés főkötőkben, a hajadonok gyöngyös pártával a fejükön,
leeresztett pántlikás hajjal, bogláros palástokkal a vállukon,
miknek gallérjai drága csipkékkel vannak diszítve.</p>
<p>S ez a sok mindenféle tarkabarka nép, a mely külső viseletére
nézve Árpád és Tuhutum ivadékaihoz hasonlít, csupa merő német. Még
az első magyar királyok alatt telepedtek ide. Nyelvüket
megtartották, minden más egyébben magyarokká lettek. <span class=
"pagenum"><a name="Page_107" id="Page_107">-107-</a></span>
Előkelőik nem nyárspolgárok, hanem magyar nemes urak, kik magukat
tekintik a tősgyökeres aristokrátiának, s félvállról néznek le a
«kivételképen» közéjük települt egynehány magyar nemes úrra. S a
kis polgárság sem az, a mi más német városok alsóbbrendű népe. Ez
egy harczban edzett, fegyverhordó osztály, mind a harmincznyolcz
czéhnek a czéhmestere egyúttal hadnagya is; s az első ágyúszóra
mindenik czéh tudja, melyik toronyban kell megjelennie
fegyverestül.</p>
<p>Soha még ellenség az ő kapujokon be nem tört. Még a nagy
tatárdulás keserves korszakában is ez az egy hely daczolt Batu khán
minden csordáival. Itt volt a Lapis refugii, mely oltalmul szolgált
az egész ország bujdosóinak. Annak a kövei vannak beleépítve ezekbe
a templomokba, palotákba.</p>
<p>Annyi viszontagságos századok során át azok a német-magyarok
mindig a legtántoríthatatlanabb hívei voltak a nemzeti szabadság
ügyének. Nem hajlongtak soha se a török császár, se a német császár
előtt.</p>
<p>II. Rákóczi Ferencz korszakában Lőcse fontosságát az is emelte,
hogy itt volt a fejedelemnek ágyúöntő műhelye. Ha egy elvesztett
csatában ott maradtak ágyúi a kuruczoknak: a lőcseiek rögtön
előállították az ujakat s Antæusnak megint vissza lett adva az
elvesztett ereje. Aztán, ha szakadóban volt a hadsereg mundérja,
csak Lőcsére kellett izenni: onnan előkerült az új.</p>
<p>Nagyon is megbecsülték ezt a várost mind a fejedelem, mind a
vezére. Ebben az esztendőben is egy egész dandár őrzi azt, a
legvitézebb kurucz <span class="pagenum"><a name="Page_108" id=
"Page_108">-108-</a></span> vezérek alatt. Hanem azért, hogy kurucz
sereg tanyázik a városban, még sem vegyül magyar beszéd a
népsokaság zsibongása közé. Ezek itt szepességi hajduk, meczenzéfi
huszárok; üstökbe font hajuk, felcsavart bajuszuk, farkasbőr
kaczagányuk azt hirdeti, hogy kuruczok, hanem azért németek; német
kuruczok. Rákóczi Ferencz legjobb katonái.</p>
<hr class="chap" />
<p><span class="pagenum"><a name="Page_109" id=
"Page_109">-109-</a></span></p>
<h2>A TORDAI HASADÉK.</h2>
<p>A tordai hasadék a természet egyik legbámulatosabb remeke; itt
egy hegyláncz tetejétől a talapjáig kettérepedve. A két átelleni
meredek fal kiálló sziklái és mélyedései még most is egymásba
illenek, a háromezer lépésnyi sziklafolyosó hajlásai, megtörései
mindenütt egyenközűek maradnak csak itt-amott mutat tágabb öblöket,
hol a sziklaőrlő idő görgeteg kőzuhatagokká porlasztotta a
bérczfalat; míg egyes sziklatornyok, mint a gót építés pillérei
állnak el a falaktól.</p>
<p>A Magyarpeterd felőli bejáratát egy óriási csúcsíves sziklakapú
alkotja, több száz lábnyi magas, a világ legnagyobb diadalíve.</p>
<p>Az átelleni bércztetőről az egész sziklacsarnokot végiglátni,
mely megragadó szépségével az isteni némaságot egyesíti.</p>
<p>S e felséges táj nem volt mindig ilyen csendes. Egy darab
világtörténet ment itt végbe. A római műveltség egyik előre tolt
központja volt itten. Túl a hasadékon volt a tartomány
legnevezetesebb városa: Salinopolis s a fensíkon <span class=
"pagenum"><a name="Page_110" id="Page_110">-110-</a></span>
mellette megerősített táborhely; lánczolata a védműveknek, honnan
az uralkodó Róma az éjszaki barbároknak parancsait osztá. A kétezer
év előtt vájt sóbányák tanui ez életnek, és a roppant kőkoczkák s a
romok alól napfényre kerülő arany ékszerek, pénzek, fegyverek,
hamvvedrek, síremlékek s művészi alkotású istenszobrok töredékei
hirdetik, hogy itt hajdan egy darab Róma volt. A hatalmas Traján-út
még most is ott domborodik a zöld szántóföldek között, hosszú,
egyenes vonalban. Azután más lakók jöttek. – A letelepedett magyar
népnek egyik szent királya: László, itt vívta döntő harczát a kúnok
ellen. A legenda azt meséli, hogy az ő imádságára hasadt ketté a
bércz, hogy ellenségeit visszatartsa; átszökellő lova patkójának
nyomát ma is mutogatják a szikla ormán s azon helyen kápolnát
építettek a szent harcz emlékére. Azt a kápolnát megint Dzsingisz
kán fiának mongol hordái pusztíták el s akkor a sziklafolyosóban
védte magát a nép az egész mongol tábor ellen. Majd a szabadság és
vallásháború alatt volt itt menedéke Rákóczi portyázó vezéreinek,
kik még a harcz bevégezte után is innen folytattak egy mesebeli
küzdelmet százan egy egész világ ellen. Azontúl csak az emlék
maradt meg s az elrejtett kincsekről szóló mondák. A szent László
kápolnája helyén egy faépület húzódott meg keleti hitű kalugyerek
számára: mely még nem rég állott. Ma már azt sem találjuk ott, csak
egy alacsony kőkereszt jelöli – a kalugyerek egykori temetőjének
helyét…</p>
<p>A kétnyilatú sziklakapun áthaladva, a tíz-húsz <span class=
"pagenum"><a name="Page_111" id="Page_111">-111-</a></span> ölnyi
távolra szétnyilt két sziklafal odafenn csak egy keskeny szalagját
engedi látni az égnek: csak a déli sziklákon megtört verőfény
tanusítja, hogy nappal van.</p>
<p>A hegyrepedés, egy óra járásnyi távolban a Hesdád völgytől,
annyira összeszűkűl, hogy a két átellenes fal nem esik egymástól
távolabb három ölnél. Ha csak egy kissé meg van is áradva a Hesdád
patakja, a két fal medre között csak neki vetkőzve és nagy
elszántsággal lehet keresztül hatolni. Azért a tordai hasadék tulsó
kapuját nagyon kevés ember látta testi szemeivel.</p>
<p>Ez a szoros igazán kapu.</p>
<p>Még nagyon jól kivehető a két horonyzat, a mi a kirugó
sziklafalba van vágva; e rovátkokba bocsáták le a vár lakói a nehéz
tölgyfakaput, mely aztán zsilipként zárta el a patakot. E kapunak
legalább tizenöt láb magasságúnak kellett lenni: a mit világosan
jeleznek a vízmosás nyomai a sziklában, egész üregeket, gömbölyű
döböröket vájt a bezárt hullám a kapu felett. E bevágáson túl
látszik a nyoma a vasrostélynak, melyet kerekes lánczczal vontattak
fel, mikor a zsilipet megnyitották. Olyankor azután a sziklafolyosó
felső részébe felszorított víztömeg, mint a Fáraó népét elseprő
tenger, omlott az alsó mederbe s ha ostromló sereget talált benne,
azt tisztára kiseperte, ha ezernyi ezer is volt.</p>
<p>E vasrács és zsilip védte a két barlangvárat, mely a szűkülésen
túl egymással szembenéz, úgy hogy egyiknek kapujából a másikához
nyíllal, puskával át lehet lőni. A néphagyomány e természeti
erősséget utolsó véderejéről Balyika-várának <span class=
"pagenum"><a name="Page_112" id="Page_112">-112-</a></span> nevezi.
Két egymásra néző barlang az a két sziklafalban, a patak medre
fölött egyforma magasságban, mely hetven lábnyi lehet. Az északi
oldal barlangjához csak szikláról-sziklára mászva lehet feljutni;
tágas szája annak is be volt falazva s a fal bejárata is oly
magasan volt, hogy oda valószinüleg csak lábtón jutottak, a kik
benne laktak.</p>
<p>A déli oldalon levő barlangvár azonban valóságos erődítmény.
Tágas boltív alakú száját a bejáratnál széles tömör kőfal zárja el:
óriások rendszerében alkotott sziklabástya, mintegy tizenöt láb
magasan, s azonfelül még egyszer olyan magas a barlang kapuívezete,
de az első falon túl jön egy második, mely a barlangot egész
magasságban elzárja, ezen ajtók és ablaksorok látszanak, tanuságul
annak, hogy ez kellőképen berendezett otthona volt valakinek.</p>
<p>Ehhez a barlanghoz egy öblös völgyteknő vezet föl. E völgyecske
a vadon virágos kertje. Még késő őszszel is tele zöldelő cserjével
s az őszi virágok ritka fajaival.</p>
<p>Szenvedélyes fűvészek nagyon jól ismerik e helyet. Hogy Torda
felől hozzá lehessen jutni, egy osztrák tábornok puskaporral
vetteté szét a sziklákat s úgy vágatott egy merész útat a
sziklaoldalba; ezt az utat most egy magyar főpapról nevezték el, ki
tekintély és Mecenás a botanikus világban s maga is gyakran
látogatja e helyet.</p>
<hr class="chap" />
<p><span class="pagenum"><a name="Page_113" id=
"Page_113">-113-</a></span></p>
<h2>A BEFAGYOTT BALATON.</h2>
<h3>I. NAPFELKELTE.</h3>
<p>A befagyott Balaton megragadó látvány, kivált az első
napokban.</p>
<p>Az óriási tó nem úgy szokott befagyni, mint a folyamok, mikor
töredékes jégtorlaszok csoportosulnak össze: ez egy csendes
pillanatában a víztükörnek egyszerre áll meg, mint a kristály s
reggelre ott van az egész vizen a síma, tündöklő tükör. – Ezüst
tükör, mikor a hold fénye bevilágítja. Nincs rajta semmi törés: egy
darabból van öntve. – Csak a szekérútak látszanak meg rajta, a mint
a két part sűrűn fekvő falvaiból átvonulnak, egymást keresztezik,
mint ha mértani vonalak volnának egy üvegtáblán.</p>
<p>A tihanyi hegyfok kettős tornyú templomával oly tisztán látszik
most meg a tükörben, tornyaival lefelé fordítva, mint maga a
valóság.</p>
<p>Ha virradni kezd, a hold elsápad s az egész hosszában rózsaszinű
kezd lenni, akkor az óriási jégtükör is csodálatos színt változtat,
mintha élesen kétfelé volna osztva, az egyik rész violaszín
<span class="pagenum"><a name="Page_114" id=
"Page_114">-114-</a></span> és rézvörös fényt vesz föl, míg a
napkelet felé eső, tehát a rózsaszín éggel érintkező fele azurkék
marad.</p>
<p>A tünemény pompája növekedik, a míg az ég egyre világosul; a
bibor, az arany az égen megkétszereződik a tiszta tükörben, s mikor
a nap fénytelen izzó gömbje feljön a látkör violabarna ködei közül,
tűzszinű páráktól körülragyogva s letekint a ragyogó jéglapra:
ilyen varázsképet semmi tenger nem mutat, semmi mozgó hullámtükör;
mert az olyan, mintha két igazi nap kelne fel egyszerre két igazi
égen.</p>
<p>Egyszerre szétlövelli a nap sugarait, a mint a barna ködök közül
kiemelkedett…</p>
<p>Mikor a beállott Balaton jegére legelőször rásüt a nap, először
valami csodálatos zengés támad a jégben: mintha ezer meg ezernyi
érczhúrok pattognának el egy tündéri hárfáról; emlékeztet az
egyiptomi zengő Memnon-szobrokra, csak hogy ez nem hagyja abba. A
titkos zing-zöngés egyre hangosabb lesz, a tündérek ott a víz alatt
már tele marokkal ragadnak hárfáik húrjaiba, éles pattanások
kezdenek hangzani, melyek folyton emelkedő erővel a lövések
hangjáig fokozódnak; és minden pattanásnál, minden durranásnál
egy-egy csillámló repedés támad az eddig üvegmódra átlátszó jég
tömegében: minden irányban össze-vissza pattog az egész óriási
jégtábla, míg utóbb olyanná válik, mintha apró koczkák, ötszögek és
minden alakú idomok milliárdjaival volna egy óriási mozaikká
összetömörítve, melynek felszíne tükör.</p>
<p>Ez okozza ama hangokat. <span class="pagenum"><a name="Page_115"
id="Page_115">-115-</a></span></p>
<p>A ki azokat először hallja, a szive hevesebben kezd dobogni.</p>
<p>Az egész jéglap szól, beszél, zeng lábai alatt. Mennydörgést és
cziterapengést hall összekeverve. Egy-egy pattanás az ágyúdörejhez
hasonlít és mérföldekre elhangzik.</p>
<p>S a halászok nyugodtan látnak hálóik szétbontásához a mennydörgő
jég hátán; s a távolban szénás szekereket látni, a mint a jégen
csendesen végig haladnak négy ökörrel. Itt már ember és állat
megbarátkozott a jég haragos perlekedésével, mely azután
folytonosan tart, míg a nap ismét le nem áldozik.</p>
<p>Most egyszerre egy olyan rettentő dördülés hangzik, mintha száz
ágyút sütöttek volna el. Az egész jégtábla megrendül és
összerázkódik. S a dördülés munkája iszonyú; a füredi parttól
rézsút egész Tihanyig, háromezer lépésnyi hosszúságban végig repedt
a jégtábla, és kétfelé nyilt tömeg között egy ölnyi széles tátongó
nyilás maradt.</p>
<p>«A rianás! A rianás!» kiáltoznak a halászok, s otthagyva
hálóikat, szaladnak arra felé.</p>
<p>Ennek a támadt résnek a neve a nép ajkán «rianás», mely szót
sehol másutt nem ismernek; ez nagy veszedelem a keresztülutazókra
nézve, és ez be nem fagy soha, mert a víz szüntelen hullámzik
közte; azért ilyenkor a legelső dolguk a halászoknak azokra a
helyekre, a hol útnyomok szelték át a rianást, a két veszélyes
partra póznákat tűzni ki a jégbe, azokra szalmacsutakot téve
keresztbe, hogy a jövő-menők jókor meglássák a veszélyt.
<span class="pagenum"><a name="Page_116" id=
"Page_116">-116-</a></span></p>
<h3>II. HALÁSZAT ÉS VIHAR.</h3>
<p>A halászat a Balaton jege alatt igen tiszta munka. Először is
abban az öbölben, melybe a halászok tapasztalatai nyomán a halak ez
időtájban seregestül össze szoktak gyűlni, kivágnak egymástól ötven
ölnyi távolban két ölnyi átmérőjű lyukat, azután egy négyszögöt
alakítanak apróbb, két láb átmérőjű lyukakból, úgy hogy a két nagy
nyilás a négyszög két átellenes szögletét képezi.</p>
<p>Minden jéglapot, melyet e négyszöglyukakból kivágtak, oda
támasztanak fel élével a lyuk elé, hogy a jégen járók észrevegyék
azt és bele ne botoljanak a veszedelembe.</p>
<p>Mikor aztán a nap rásüt ezekre a nagy jégtükrön mindenfelé
elszórt jégkoczkákra, az olyan, mintha ezernyi gyémánt-óriás
ragyogna szét a messze távolba.</p>
<p>A halászok a hosszú erős hálót a tó belseje felé eső öreg lékhez
viszik s akkor a két végét szétbontva, rákötik azokat két hosszú
póznára. Mindkét pózna harmadfél öles. Egy halászlegény elkezdi azt
a jég alatt előbbre tolni a rákötött hálóval együtt, a másik ott
várja azt a kisebb léknél, s a mint a pózna vége oda érkezik,
megint odább tolja azt a harmadik lékhez, a hol a harmadik legény
áll, s ugyanezt az utat teszi meg a négyszög második oldalán a
másik rúd a háló túlsó szárnyaival, míg mind a két rúd s mind a két
hálóvég összeérkezik a part felőli nagy léknél. <span class=
"pagenum"><a name="Page_117" id="Page_117">-117-</a></span></p>
<p>Ekkor a háló, melyet az alsó végén levő ónsúlyok a fenekére
húzva, s a felső piritye a jég lapjáig emelve tart, egy tökéletes
börtön mindazokra nézve, a kik e négyszögben benszorultak.</p>
<p>Pedig ilyenkor sokan szoktak ott lenni. A fogas, a süllő, a
harcsa elhagyja mély iszaplakását s feljön a vágott lékhez levegőt
színi.</p>
<p>A jég csak vesztükre szolgál most.</p>
<p>Mikor észreveszik, hogy a háló összébb szorítja őket, nincs hová
menekülniök. Kiugrani nem lehet, mert a jég nem engedi. A
megszorult fogasnak nincs módja többé szokott ravaszságával befúrni
magát izmos farkával az iszapba, hogy a háló alatt elosonhasson,
mert társainak viczkándó tömege magával sodorja.</p>
<p>A halászok pedig odafenn húszan belekapaszkodva a háló kötelébe,
csendesen vontatják azt kifelé.</p>
<p>Húsz embernek megfeszitett erőlködése mutatja, minő terhet
vontatnak fel onnan alulról. Súlyáról itélve, több száz mázsára
lehet azt becsülni.</p>
<p>A nagy lék szája lassankint megelevenül. A nyugtalanított,
összeszorított haltömeg törekszik az egyedüli nyilás felé. Az a
halála.</p>
<p>Mindenféle alakú szájak és fejek bukdácsolnak fel a vízből,
átlátszó úszószárnyak, halfarkak, pikkelyes, kék-zöld, ezüstszinű
hátak merülnek fel egymást törtetve, s közülök ki-kibámul
egyszer-egyszer a Balaton czápája, a mázsányi harcsa, tátongó nagy
szájával, patkányfark bajúszával, s megint visszairamodik
fejtetővel lefelé, mintha volna odalenn menekülés. <span class=
"pagenum"><a name="Page_118" id="Page_118">-118-</a></span></p>
<p>Több halászlegény az öreg halászmesterrel nagy nyeles hálóval
lapátolja ki a lék szájára tolt eleven tömeget, kihányva azt
egyenesen a jégre, a hol egymás hegyén-hátán ficzkándozva tánczol
öreg-apraja. Onnan nincs hová menekülni, mert a lékek mind be
vannak már téve a beleillő jégkoczkákkal.</p>
<p>Ez után a boszorkánytáncz!</p>
<p>Tátott szájú pontyok félöles szökéssel peczkelik magukat
szerteszét, a kétségbeesett csuka kigyóként kúszik a sügérek,
kárászok bizsergő tömege közepett. Egy-egy hatalmas harcsát
rántanak ki kopoltyújánál fogva s kilökik a jégre, a hol aztán az
idomtalan test meztelen fejét lomhán lefektetve, izmos
farkcsapással söpri maga körül szét fogolytársait.</p>
<p>A jéglap a négyszög körül már messze terítve van halakkal. A
potyka úgy nyargal azon, mint a cziczkány. Senki sem kergeti: nem
szökhetik el. A lomhább halak egész határral hevernek a lék két
oldalán.</p>
<p>Nagy öröm a halászok közt, ha a «fogas-király» kerül hálóba, ha
egy roppant nagyságú fő, mint egy ezüst krokodil nyomul fel a
vizből; tiszta ezüst-fehér az egész, szétnyitott torkában két sor
éles fog, mint a krokodilusnak, de azonkívül négy egymásba fogódó
görbe agyar, minő a tigrisé.</p>
<p>Mintha a tőrbe jutott fejedelem egyszerre kiadta volna oda alant
a rendeletet maradék testőrseregének, hogy a végső tusában
keresztül kell magukat törniök, oly veszedelmes rugdalódzás
keletkezik akkor a hálóban. Csukák, potykák, <span class=
"pagenum"><a name="Page_119" id="Page_119">-119-</a></span> harcsák
nyargaló csapatja rohan fejjel a feszes hálónak, a felmerülő
góliátokat bunkóval kell agyba-főbe verni, hogy leküzdessenek. A
hal tűzbe jön, a hidegvér hősi gerjelemre képes, s fellázad a
bitorló ellenség ellen. Az ütközet ugyan mind a hal veszedelmével
végződik. A harcsák főbe verreten rántatnak ki a jégre, a háló önti
a felszinre szorított szép fehér fogasokat, süllőket; hanem a
fogas-király nem egy könnyen kerül elő. De a legénység teljes
erejéből rárántja a kötelet s egyszerre csak a hátramaradt haltömeg
csak kifordul a hálóval együtt. Ott a fogaskirály is. Gyönyörű
példánya fajának. Több az negyven fontosnál, a minőt csak minden
húsz évben fognak egyszer. Erős fejével nem egyszer keresztül
szakítja a hálót; hanem tüskés úszószárnyaival beleakad a bogokba
és nem tud elmenekülni.</p>
<p>Ennek az egynek a kézrekerítése nagyobb öröm a halászok közt,
mint az egész gazdag fogás. Az a rossz szokása, hogy csak a saját
nemzetbelit szereti megenni. Azért ő fogas-király. Olyan vastag a
hája, mint a süldőnek; gyönyörű aranyszínű, s a húsa fehér, mint a
gyolcs.</p>
<p>Mire a fogással készen vannak, a rövid téli napnak is vége van
már, de csak az égen, nem a jégen.</p>
<p>A jégen most kezdődik még az élet.</p>
<p>A szomszéd falvakból, Siófokról, Szántódról, Zamárdiból,
Füredről, Arácsról, Csopakról jön a népség szekerekkel a jégre,
kosárral, tarisznyával, kulacscsal; a kulacsban bor, a tarisznyában
malaczpecsenye, a kosár halat vinni való. <span class=
"pagenum"><a name="Page_120" id="Page_120">-120-</a></span></p>
<p>Mire a halászok hozzákezdenek a kifogott zsákmány
osztályozásához, egész vásár támad körülöttük.</p>
<p>Ha lement a nap, nádból fáklyát csinálnak, tüzet raknak a jégen;
vásárt ütnek a halra. Potyka, csuka, harcsa, kárász, mind szegény
embernek való. Bécsbe, Pestre, csak a fogast meg a süllőt viszik, a
mit drágán megfizetnek: a többit potom áron adják. Még így is
nyereségük van. Egy húzással néha valami háromszáz mázsa halat
rántanak ki.</p>
<p>A mi halat most el nem hordanak, azt kosarakba garmadolva,
beviszik a raktárba, s onnan hordják el majd szekereken a veszprémi
vásárba.</p>
<p>Egy roppant, akónyi bográcsba beleaprítják a kiválogatott halat,
a minek nem szabad sem kövérnek, sem szálkásnak lenni; nem jön abba
egyéb, mint a halnak a saját vére, paprika marokszámra meg
vöröshagyma. Hanem azután van annak a keverésmódjában valami
mesterség, a mit csak az ért, a kinek tudománya van hozzá, hogy azt
utána csinálni sem lehet.</p>
<p>S a hol jó bor foly és halászlé készül, ugyan a czigány hogy
maradna el onnan?</p>
<p>Egyszer csak ott terem egy barna sereg, helyet csinál egy kosár
tetején a czimbalmának s rárántja az uraság nótáját:</p>
<div class="poem">
<div class="stanza"><span class="i0">Jaj, de szakad ez a
húr;<br /></span> <span class="i0">Majd megfizet ez az
úr!<br /></span></div>
</div>
<p>S a hol czigány van, virgoncz menyecske és tüzes legények, a
táncz hogy maradna el onnan? A jég hátán egyszerre csak oly dáridó
támad, <span class="pagenum"><a name="Page_121" id=
"Page_121">-121-</a></span> hogy két falura szól. A nádtüzek
mellett nyalka párok rikkongatva járják a szent Dávid tánczát.</p>
<p>De vége a mulatságnak, ha jön a vihar! Gyakran a Balatonvidéken,
mikor legcsendesebb a lég, minden előjel nélkül felzúdul ez a
sajátszerű orkán; a halászoknak, kik meghallják a fák zúgását a
távolban, már nincs annyi idejük, hogy a zalai partra
visszasiessenek! nyáron a szélcsapás egyszerre felforgatja a
hullámot s a csónakokat beragadja a Balatonba és kihányja a túlsó
partra. S néha félóra mulva vége van a viharnak: a szélmenyasszony
csak egy fordulót akart tánczolni. S azután ismét csendes lesz
minden.</p>
<p>A hegyek mögül rohanó zivatar egy hófelhőt korbácsol előre.
Abból olyan élesen, mint a tű hegye, vág alá a szitáló hókristály.
A felhő maga sem nagyobb, mint hogy a nagy panoráma felét
eltakarja, sötétségbe burkolva a tihanyi tájképet sziklafokos
félszigetével, komor templomával, míg a keleti agyagpartok
tündökölnek a holdvilágban.</p>
<p>A vihar harsogva üvölt alá az arácsi völgy ős fáinak sudarai
között. A nyári kastélyok szélvitorlái nyikorognak, mintha
elkárhozott szellemek sírnának földi emlékeikért, s mikor az erős
szél végigsöpör a Balaton jegén, az ott felállított jéglapokon
valami olyan túlvilági zenehangot idéz elő, hogy az ember látni
véli a szellemeket, a kik így sírnak, egymást kergetik s röptükben
nagyokat sikoltanak. Egy-egy haragosan bömböl közöttük. Az űzi tán
a többit?…</p>
<p>És ismét hangzik a távolból az a kisértetiesen harsogó
orgonaszó, a mit az éjjeli futó vihar küld <span class=
"pagenum"><a name="Page_122" id="Page_122">-122-</a></span> maga
előtt; mikor az erdők sudarai fölött végigrohan, a süvöltő
vihadarban, mely a jéglapokon megtörik, úgy sírnak, sikoltanak azok
a láthatatlan szellemek, úgy zúg közöttük némelyik; a kisértetek
énekkara folyvást magasabbra emeli hangját.</p>
<p>És újra hangzik az egész jégegyetemen végig az a túlvilági
zengés, mintha ezernyi hárfa húrja szakadna szét ott alant, míg a
zengés fokozatosan átmegy a rivalgó harsogásba: még feljebb, mintha
villámok száguldanának oda alant a vizekben, bűbájos kábító
melódiát keltve a hangadó hullámban: a jég alatt a mennydörgés
orgonaszava bömböl felségesen s az Istenkiáltás rettentő roppanása
közben reszketve mozdul meg az álló jégegyetem, s a szörnyű
légnyomásra a rianás hasadéka ismét összecsukódik.</p>
<hr class="chap" />
<p><span class="pagenum"><a name="Page_123" id=
"Page_123">-123-</a></span></p>
<h2>A VASKAPU.</h2>
<p>Egy hegyláncz, közepén keresztül törve, tetejétől talpjáig, négy
mértföldnyi messzeségben; két oldalt hatszáz lábtól háromezerig
emelkedő magas egyenes szikla-falak, közepett az óvilág óriás
folyama, az Ister: a Duna.</p>
<p>A ránehezülő viztömeg törte-e magának e kaput, vagy a földalatti
tűz repeszté kétfelé a hegylánczot? Neptun alkotta-e ezt, vagy
Vulcán? vagy ketten együtt? A mű istené! Ahhoz hasonlót még a mai
istenutánzó kor vaskezű emberei sem birnak alkotni.</p>
<p>Az egyik isten keze nyomait hirdetik a Fruska Gora hegytetején
elszórt tengercsigák kövületei, a Veterani barlang ásatag
tengerlakó saurusai: a másik istenről beszélnek a bazaltok a Piatra
Detonatán; a harmadikat, a vaskezű embert, hirdeti a sziklába
vágott hosszú padmaly part, egy országút, melynek boltozata is van;
az óriási kőhíd oszlopmaradványai, az emléktábla a szikla oldalába
domborműként vésve s a meder <span class="pagenum"><a name=
"Page_124" id="Page_124">-124-</a></span> közepébe vágott száz
lábnyi széles csatorna, melyen nagyobb hajók járhatnak.</p>
<p>A vaskapunak kétezer éves históriája van, s négy nemzet nyelvén
nevezik azt.</p>
<p>Mintha egy templom közelednék felénk, melyet óriások építettek,
pillérekkel, melyek kőszálak és oszlopokkal, melyek toronymagasak,
csodálatos kolosz alakokat emelve a felmagasló párkányokra, mikben
a képzelem szentek szobrait látja s e templom csarnoka négy
mértföldnyi távolba mélyed, fordul, kanyarodik, új templomot mutat,
más falcsoportokkal, más csodaalakokkal; egyik fal síma, mint a
csiszolt gránit, vörös és fehér erek czikáznak végig rajta:
rejtelmes istenirás betűi: másutt rozsdavörös az egész hegylap,
mintha igazán vasból volna, néhol a gránit rézsút dűlt rétegei
mutogatják a titánok merész építkezés-módját: s az új fordulónál
már egy góth templom porticusa jő elénk, hegyes toronycsúcsaival,
karcsú egymáshoz tömött bazalt pilléreivel, a kormos fal közepéből
egy-egy aranysárga folt világít ki, mint a frigyláda lapja; ott a
kén virágzik. Érczvirág az. De élő virággal is díszlenek a falak;
párkányaikról repedéseikben mintha kegyeletes kezek zöld koszorúi
függnének alá. Azok óriási lombfák, fenyők, miknek komor tömegét az
őszi dér csípte bokrok sárga és piros fűzérei tarkítják.</p>
<p>Egyszer-egyszer megszakítja a végtelen, a szédületes kettős
falazatot egy benyiló völgykebel, melyen keresztül egy rejtett,
emberlaktalan paradicsomba látni. Itt a két sziklafal között mély
komoly árny borong s a nappali sötétbe <span class=
"pagenum"><a name="Page_125" id="Page_125">-125-</a></span> mint
valami tündérvilág mosolyg be a napsütötte völgy képe, vadszőlő
erdejével, melynek érett apró piros bogyói színt adnak a fáknak;
tarka leveleik szőnyeget vonnak rájuk. Emberlak nem látszik a
völgyben, keskeny patak kanyarog tisztásán végig, abból gyanútlan
szarvasok isznak; a patak aztán mint egy ezüst sugár omlik alá a
sziklapartról. Ezeren és ezeren elhaladnak e völgy előtt, s
mindenki azt gondolja magában: vajjon mi lakhatik ebben?</p>
<p>Aztán elmarad a völgy s ismét más templomi kép következik: a
többinél még nagyobb, még rettenetesebb: a két fal száznegyven
ölnyire közeledik már egymáshoz s háromezer lábnyira az éghez; az a
messzekiáltó szikla a tetőn a Gropa lui Petro a szent Péter sírja,
mellette kétfelől a másik két titáni kőalak két apostoltársa.</p>
<p>S e két fal között foly alant a kőmederben a Duna.</p>
<p>A nagy, fenséges folyam-ős mely megszokta a magyar síklapályon
ezer ölnyi mederben haladni méltóságos csenddel, partjain a
belehajló fűzfákkal enyelegni, kilátogatni a szép virágos mezőkre s
csendesen kelepelő malmokkal beszélgetni! itt összeszorítva
száznegyven ölnyi sziklagátba, hah, mily haraggal tör rajta
keresztül! A kik idáig jöttek vele, nem ösmernek reá. Az ősz óriás
szilaj hőssé ifjul, hullámai szökellnek a sziklás meder felett,
egy-egy roppant bércztömeg ül ki néhol medre közepén, mint valami
rémoltár; az óriási Babagáj, a koronás Kaszán szikla; azokat
fenséges haraggal ostromolja; rájuk zúdulva elől, s mély
forgatagokat örvényítve <span class="pagenum"><a name="Page_126"
id="Page_126">-126-</a></span> mögöttük, feneketlen árkot vájva a
sziklamedernek; s aztán csattogva, zúgva rohan alá a kőlépcsőkön,
mik egyik sziklafaltól a másikig nyúlnak keresztül.</p>
<p>Néhol már legyőzte az útját álló torlaszt s a széttört sziklákon
keresztül ömlik tajtékozva, másutt megtorlik a kanyarodó szoros
bérczfalánál s a ráhajló szikla alá ásta magát örök habjaival.
Néhol szigeteket rakott le a legyőzhetetlen sziklák mögé, új
földalkotásokat, mik semmi régi térképen nincsenek; azokat benőtte
vad fa és bokor, azok nem tartoznak semmi államhoz, sem magyarhoz,
törökhöz, sem szerbhez; a senki ország az, adót nem fizető, urat
nem ismerő, világon kívül eső, meg nem nevezett föld! másunnan meg
elhordta a kikezdett szigetet bokraival, erdőivel, kunyhóival
együtt, s letörülte alakjaikat a térképről.</p>
<p>A sziklák, a szigetek több ágra osztják a folyamot, mely
Ogradina és Plaviczovicza között már óránként tíz mértföldnyi
sebességgel rohan, s a szűk folyamágakat ismerni kell a hajósnak;
mert az emberi vaskéz csak egy csatornát vágott a meder
sziklapadjaiban, melyen nagyobb hajók járhatnak, a parthoz közel
csak apró hajók számára van út.</p>
<p>Az apróbb szigetek mentében, a szűkebb Dunaágak között
sajátszerű emberi művek szakítják félbe a természet nagyszerű
alkotását: kettős czölöpzetek erős fatörzsekből, mik V betű alakban
mennek össze, nyilt öbleikkel vízmentének fordulva. Ezek a
vizafogók. A tenger vendégei felfelé úsznak a folyón: fejüket
vakartatják <span class="pagenum"><a name="Page_127" id=
"Page_127">-127-</a></span> a vízzel, csiklandó parasytok miatt;
aztán belejutnak a kelepczékbe; visszafordulni nem szokásuk, mindig
előbbre haladnak a szűkülő fogdában; míg a legvégén belejutnak a
«halottas kamarába», a honnan nincs menekülésük.</p>
<p>S e fenséges helynek hangja is oly isteni. Egy örökkétartó
egyetemes zúgás, mely hasonlít a némasághoz, oly egyforma, s az
Isten Szavához: oly érthető. A mint az óriás folyam a kőzátonyokon
végighömpölyög, a hogy a sziklafalat korbácsolja, a hogy a
szigetoltárokra harsogva rohan, a hogy az örvényekben fuldokolva
elmerül, a hogy a zuhatagok hanglépcsőin végigjátszik, s a hogy ez
örök hullámcsattogást az örök visszhang e kettős fal között a
túlvilági zene felségig emeli, mely csupa orgona és harangszó és
elhaló mennydörgés, az ember elnémul és saját szavát meghallni
retteg e titáni zengés közepett. A hajósok csak jelekkel
integetnek, a halászok babonás hite tiltja e helyt a szót: a
veszély tudata mindenkit magában imádkozásra készt.</p>
<p>Mert valóban, a ki itt végighalad, a míg e sötét falakat látja
itt maga mellett kétfelől, mintha saját kriptája falai között
evezne végig.</p>
<p>Kivált mikor még a hajósok félelme, a Bóra megjelen.</p>
<p>A kitartó hetes vihar. – Ez járhatatlanná teszi a Dunát a
Vaskapu között.</p>
<p>Ha csak egy bérczfal volna, az védne ellene; de e kettő között
megszoruló légnyomás oly szeszélyessé válik, mint egy nagy város
utczáiban kódorgó szél; majd elől, majd hátul támad, minden
kanyarodónál más irányból tör ki: egyszer-egyszer <span class=
"pagenum"><a name="Page_128" id="Page_128">-128-</a></span>
tökéletesen megszünik, aztán megint egyszerre valamely
völgyzugolyból, mint a lesből rohan elő, megkapja a hajót;
kicsavarja a kormányt, dolgot ád minden kéznek, belerántja az egész
vontató lócsapatot az alattságnál fogva a vizbe: aztán megint egyet
fordul s oly sebesen tolja előre a megkapott faalkotmányt, mintha
az vizmentében úsznék; a hullám úgy porzik előtte, mint az
országút, mikor végig söpör rajta.</p>
<p>A templomi zengés oly itéletnapi zajjá magasodik fel ilyenkor,
hogy az elmerülő halálkiáltása nem hallik ki belőle.</p>
<hr class="chap" />
<p><span class="pagenum"><a name="Page_129" id=
"Page_129">-129-</a></span></p>
<h2>TISZAI MOCSÁR.</h2>
<p>Gyönyörű valami egy mocsár, minő például a Bélabora.</p>
<p>Álljunk csak ide a közepébe. Óh nem kell azért sárba lépni:
kellemes zöld dombra fogunk állani, honnan az egésznek széle-hossza
belátható. Maga e domb süpped ugyan egy kissé; a soha le nem
kaszált fű úgy tesz, mintha vízre volna épülve, pedig hajdan e
helyütt, hol állunk, óriási bükk- és égerfák rengetege díszlett.
Messzebb szürke gránittömegek szegik be az égalját, hosszú véres és
kék erekkel átjárva, tetejökön fekete bazaltoszlopok vonúlnak
végig, homlokukat zöld moha nőtte be, lejtősebb oldaluk szőlővel
van beültetve, melynek világos színe nyájasan virul ki a sötét
iharfák erdeiből.</p>
<p>Nyugatról a kanyargó Tiszában vész el az ég, mely csendes és
sima, mint a tükör, és félívként keríti a parttalan mocsárt,
melynek területét nádtenger borítja, vastag buzogányos fejét
ingatva a rajta hullámokat verő szélben; itt-ott tágasabb tükröt
képez benne a mélyebb víz, melynek szinén <span class=
"pagenum"><a name="Page_130" id="Page_130">-130-</a></span> a vizi
nymphák fényes kövér levelei lebegnek, sárga húsos viráguk
korsó-alakú dinnyéjük sajátságos kellemes szagot terjesztenek magok
körül.</p>
<p>A mély vízfenék világos zöld; rajta a hosszú hinár között a
tórongy és elekcze narancsvirág nyílik, örülve a fenékreható
napvilágnak; köztük aranyszemű kékzöld vízi bogarak ezrei
futkároznak, s csodás veresbajuszú gadóczák, tarka vízi borjúk,
hasas pióczák s veresszemű és kéktaréjú vízi kigyók seregei űzik és
kerülik egymást.</p>
<p>Zöldes fűgyökerekből álló kis úszó szigeteken csodás nagyságú
fűzöld békák hajókáznak, be-berántva fejöket egy-egy vízi kigyó
kacsintásai elől.</p>
<p>A kákásban úszó madarak falkái lubiczkolnak.</p>
<p>Az egész tájékon sajátszerű rejtelmes susogás uralkodik, melyet
a nádleveleken átsuhanó szél támaszt, melyhez a kecskebékák
brekegése, az ungok bánatos ümmögése, a hattyúk horkolása, a bujár
jajgatása s a szúnyogok döngése együtt és összevéve oly jeles
harmoniát kerekítenek, minő csak emberi és állati hangokból
telhetik ki.</p>
<p>Olykor a hallgató éjben egy mély, erős, suhogó hang zúdul fel,
többször egymás után, valami középhang a szélzúgás és a kivert bika
bőgése között: ezt a bölömbika adja, egy kicsiny, jelentéktelen
madárka. – Az emberek között is a legcsekélyebbek szoktak a
legnagyobb hanggal lenni.</p>
<p>Ezen vízi birodalom széléből több ezer lépésnyire nyúlik be egy
partos nyelv, süppedékes <span class="pagenum"><a name="Page_131"
id="Page_131">-131-</a></span> bürűje hajlik a ritkán látogató
vadászok és csikászok léptei alatt; széleiben rózsavirágú pompás
réti fűrények, szivárványozott sásliliomok virúlnak, összefonódva a
különnemű folyókák hálóival. – A tiszta vízben egy-egy özvegy gém,
vagy fekete szárnyú gólya mutatja magát, a mocsárlakók eviczkélő
seregével; – itt-ott vízi patkányok gyémánt szemei csilámlanak a fű
között.</p>
<p>A nap lemenőben van; narancsvirágú tányérja félig a Tiszába
sülyedt; képe tűzoszlopként vonúl végig a folyam habtükrén; túlsó
oldalról pedig a hold emelkedik, a tele hold ezüst világával, a
hegyek mögül, s egyetlen egy csillag ragyog az alkonyodó égen, mint
olvadó aranyba vetett gyémánt – a hajnalcsillag.</p>
<hr class="chap" />
<p><span class="pagenum"><a name="Page_132" id=
"Page_132">-132-</a></span></p>
<h2>A HORTOBÁGY.</h2>
<h3>I. ÚT A HORTOBÁGYRA.</h3>
<p>Mi az a Hortobágyi puszta?</p>
<p>Egy ismeretlen sziget a szárazföldön.</p>
<p>«Sziget», mert körül van véve a czivilizált világ tengere által:
partjai népes városok, tanyákkal megrakott, jól mívelt gabonaosztó
földek, dohánytelepek, ültetett erdők, kertek; maga pedig egy ős
puszta, a mit ekevas föl nem hasogatott soha.</p>
<p>«Ismeretlennek» is méltán nevezhetem; mert a kik a hire miatt
idejönnek mulatni, mind ott telepesznek meg a hortobágyi
vendéglőben, onnan visszatérnek; az évenkinti két nagy marhavásárt
is ott tartják meg a Hortobágyparti nagy híd előtti síkságon; de
bele a puszta végtelen útvesztőjébe ritkán vetődik el valaki;
jártas kalauz nélkül meg se is próbálja.</p>
<p>Az egész terület nem való másnak, mint legelőnek: tavaszszal sok
a vize, nyáron kevés, a hol nem «totyogós», ott szikkadt: termő
szík és vak szík váltogatja egymást; amannak a növényzete
<span class="pagenum"><a name="Page_133" id=
"Page_133">-133-</a></span> buja, emezé kúszó porcsfüvön és
székifüvön kívül semmi.</p>
<p>A régi leirásokban nádasokat, tavakat találunk: azoknak most már
hire sincsen; elvitte a Tiszaszabályozás. Az áradáskor csónakkal
járták e pusztát; a Hortobágyon két kerekü malom volt, mely a város
számára őrölt. Kuthy Lajos leirásában még vadkanok jelennek meg.
Régente hires volt a vidéken a kócsagvadászat: most már csodának ha
látni egyet. Ezelőtt negyven esztendővel, mikor a muszkák elől
menekültem a fegyverlerakás után a Hortobágyon át, egy csikósbojtár
vezette a szekerünket félnapi nádason keresztül tengelyig érő
vízben; a nádas közepén volt egy tó, annak a partját
körülszegélyezték a gémek, kócsagok. Ma már se nádas, se tó nincs.
Legelő az egész terület három óra járásnyira széltében,
hosszában.</p>
<p>Tavaszszal legérdekesebb a Hortobágyot megtekinteni, a mikor még
minden üdezöld s még nem vették át az uralkodást a legyek,
bögölyök, szúnyogok és musliczák billiói.</p>
<p>A «Vérvölgyön» és a kadarcsi csárdán túl következik a «Kő-út».
Ez már kezdete a Hortobágynak. Itt vannak a birkanyirók. A
juhnyájakat, melyeket előtte való nap a Hortobágy vizébe épített
mesterséges usztatón megmostak, ide terelik fel, s aztán asszonyok
roppant nagy pajtákban szabadítják meg hegyes ollóikkal gazdag
bundáiktól. Az egyik pajta körül a nemes merinó birkákat látjuk, a
másik mellett az őseredeti magyar juhot, mely hosszú fürtös fehér,
vagy fekete gyapjával, vadkecske fejével, kacskaringósan
<span class="pagenum"><a name="Page_134" id=
"Page_134">-134-</a></span> megtekert felálló szarvaival valóságos
vadállatot mutat.</p>
<p>Még egy csárdát érünk útközben, mialatt a látóhatáron folyvást
kisér bennünket az újvárosi templom tornya. Két nagy tehéncsorda
marad el mellettünk, mindegyik ezeren feljül álló gyönyörű czimeres
szarvú állatok! Birkanyájak, sertéskondák; de még semmi ménes. Azok
túl vannak nagyobb részt a Hortobágy folyón.</p>
<p>Azt mondja a csikós: «Az úr Isten is azért teremtette a
Hortobágy vizét, hogy elválaszsza a derék állatot a birkától!» Túl
a Hortobágy vizén már nem szabad birkának, juhásznak a pofáját
mutatni: disznórul pedig szó se lehet! Az csak a karám mellett
húzhatja meg magát, mint halálra itélt gonosztevő.</p>
<p>Egyszer aztán csak elmarad nyugatnak az újvárosi torony, s csak
hébehóba bukkanik fel megint, mikor a délibáb felkapja a levegőbe.
Előttünk áll a hirhedt hortobágyi csárda. Derék kőépület, künn az
országúton, soha kerítéssel körül nem volt véve. Mellette egy
rengeteg kocsiszín. Jó bora, jó konyhája, kényelmes vendégszobái:
uraknak való étterme s pásztorok, kocsisok számára tágas
ivószobája. Valamikor nevezetes szállás, mikor ezen az úton jártak
a kalmárok Budapestre s talán megint az lesz, ha a
debreczen-füzesabonyi vasút megvalósul, s gőzmozdony fujtat végig a
Hortobágyon. Most csak hivott vendégek által népesült meg.</p>
<p>A vendéglőnek most már kertje is van, annak a tövében folydogál
nagy lassúsággal a Hortobágy folyó, szélessége olyan, mint a Garam
rendes <span class="pagenum"><a name="Page_135" id=
"Page_135">-135-</a></span> időben. A vidék nevezetessége a rajta
átvezető roppant nagy kőhíd, kilencz boltozatos oszlopzaton nyugvó.
Az a monda róla, hogy épitésekor a hozzá való meszet tejjel
ojtották meg, azért olyan tartós.</p>
<p>Ez a híd a pusztán a legnagyobb magaslat.</p>
<h3>II. DÉLIBÁB.</h3>
<p>Az idő kitisztul, a felhők eloszolnak, semmi szél nem leng már;
s ekkor egyszerre elkezdi a délibáb a maga tündérjátékait. A
szemhatáron tenger terül széjjel, mely sebesen futó hullámokat
látszik hányni, s a futó hab tetejéből sötétzöld erdők, szigetek
emelkednek elő. Az elhagyott karám, melyet az imént láttunk,
egyszerre emeletes palotává magasodik fel s az újvárosi templom
felkap az égbe s bazilikává nő meg. Majd egy szép hosszú várost
láttunk fehér házak soraival: nem város ez, hanem legelésző ökrök.
A tenger lassankint elnyeli a távolt; úgy, hogy az ökrök a
szemhatáron látszanak állani, s a látástani csalódás mammutokba
nagyítja az alakjaikat. Az optikának minden szabálya fel van
forgatva. A távol álló tárgy lesz nagyobb, a közelebb álló kisebb.
Elénk támad egy emberi óriás a látóhatáron, a ki úgy látszik, hogy
apró sertéseket hajt maga előtt; mikor közelebb érnek, akkor
látjuk, hogy az óriás egy szimpla gulyásbojtár, az apró állatsereg
pedig kétszáz fiatal bika egy csoportban. Majd megint egy gályákból
álló hajóhad látszik vitorlázni: rájövünk, hogy azok legelésző
<span class="pagenum"><a name="Page_136" id=
"Page_136">-136-</a></span> lovak. Mikor közelebb megyünk hozzájok,
hogy kijönnek a délibábból, egyszerre úgy eltörpülnek, hogy alig
látjuk őket.</p>
<p>Néha a délibáb felkapja a látóhatár alatt mélyen fekvő helységek
rajzait a szemünk elé s olyan közel hozza, hogy az utczákon
szaladgáló ebeket ki lehet venni: a Hortobágy egyszerre tele lesz
városokkal. Ezt különösen reggelenkint látni. Az sem tart sokáig.
Máskor meg azt látjuk, hogy két ménes legel egymás fölött, az egyik
a földön, a másik a levegőben. A házaknak, tornyoknak viszképe úgy
látszik meg a délibábban, mintha csendes tó tükréből verődnék
vissza, de azt is megteszi, a délibáb, mikor jó kedve van, hogy a
házat és a viszképét a tetejével, a tornyot a hegyével megfordítva
ragasztja össze.</p>
<p>S ez a tündéri játék így folyik napestig: mentül égetőbb a
napsütés, annál tüneményesebben.</p>
<p>Azt hiszem, hogy ha ide a Hortobágyra egy várost építenének, ott
senki sem dolgoznék soha: minden ember az ablakában ülne, s a
délibábot nézné egész nap, a hogy nézi most a puszták pásztor
népe.</p>
<h3>III. NAPFELKÖLTE.</h3>
<p>A pusztai élet azt kivánja, hogy korán feküdjünk, mert korán kel
a nap. Pedig a mit meg kell látni, az a napfelkölte a Hortobágyi
pusztán.</p>
<p>A legelső kakas szóra: éjfél után két órakor felébresztenek
bennünket; «reggeledik» már. <span class="pagenum"><a name=
"Page_137" id="Page_137">-137-</a></span></p>
<p>A hortobágyi pusztán a legelső szürkületet úgy hivják, hogy
«hajnalperczenés».</p>
<p>A derült ég tele van még csillagokkal: ottan ragyog a «kaszás
csillag» az «Isten szemével». A csoportos «fiastyúk», a lefelé
forduló «gönczöl szekere». A csillagsereg között a fogytán levő
hold ezüst sarlója világít; a keleti szemhatáron pedig már
világosodik az ég.</p>
<p>A sápadt hold és a sápadt hajnal kettős derüjében minden
emberalak valami tündéries megvilágítást nyer, minden alakot két
árnyék követ keresztben. A síkságot még sötétség lepi. Nagy
távolban csillámlik egy pásztortűz a mezőn.</p>
<p>A csárdában kész már kora hajnalban a jó meleg reggeli; mire az
elkél, előállnak a fogatok.</p>
<p>Letérünk az országútról délirányba s benne vagyunk az igazi
pusztában, a «zámi» határban. A csárda, a mátai dombos liget, a
Hortobágy fűzfái lassankint elmaradoznak mögöttünk s félórai
vágtatás után sík mezőkön át, sásos tocsogókat keresztül vágva, ott
vagyunk hajnali három óra tájon a puszta közepén. Itt van az igazi
puszta.</p>
<p>A végtelen messzeségben, a mennyire szem lát, nincs egy halom,
egy élő fa, egy karám, egy nádkúp, még egy kútgém sincs, mely
irányt adhatna: nincs semmi más, mint fenn a még mindig csillagos
ég, alant a sima bársonyzölddel bevont föld, a mit egy vakandturás
se zavar meg. Az ember úgy érzi magát itt, mint a szélcsendes
tenger közepén. Semmi élő állat, se távol, se közel; se repülő
madár, se dongó bogár, se futó <span class="pagenum"><a name=
"Page_138" id="Page_138">-138-</a></span> nyúl, se fonó ürge, se
békászó gólya. A teljes hatalmú «semmi» uralkodik itten.</p>
<p>A végtelen kerek síkságon nem vezet egy ösvény, nem egy
kocsinyom: a ki itt járatlan, eltévedhet benne, mint egy őserdőben,
köröskörül nem lát semmit, a mi tájékozna, a mi barangolásának
előre vagy hátra irányt adna. Mikor köd van a pusztán, magok az
ittlakók is elbódulnak benne.</p>
<p>Orahosszant, vágtató futamban eltart a felséges kép s csak
azután tünik fel előttünk a szemhatáron valami sötét folt: az első
ültetett erdő a zámi pusztán, melynek akáczfái között rejtőzik a
csikós karám, s ezzel egyidejűleg kezdenek kiemelkedni a föld
hátáról egyes púpok: egy magasabb domb, három alacsonyabb;
tatárhalmok a nép nyelvén, irtó csaták emlékei: a hol megbontják a
domb zöld pázsitját, mindenütt csontok jönnek a napfényre. Egész
helység volt itt hajdan. Most úgy hívják, hogy «zámi puszta». A
csonthalmokon kivül egy templom kőmaradványai beszélnek a rég
elmult életről. Egy sárfalból készült karám, egy nádból épült
vasalót: egy deszka szélfogó és egy csordakút a hajdani piacz egész
ékessége. A három kútgém, keresztbe álló gerendáival úgy tünik fel
a távolból, mint a valóságos Golgota.</p>
<p>A mi a puszta nevezetességét teszi, az a «nagy gulya».
Ezerötszáz tehén, idei borjúval, nagy számú bikákkal egy
tömegben.</p>
<p>Mikor megérkezünk, még alszik az egész tábor; nem a zöld mezőn
hevernek: szeretik a kényelmet, van egy feketére lehevert nagy
szérű, <span class="pagenum"><a name="Page_139" id=
"Page_139">-139-</a></span> a hova éjszakázni járnak. Még
valamennyi fekszik: az ezernyi czímeres nagy szarvak erdőként
magasra emelve, csak a legvénebb bika, egy elefántnyi állat, fekete
kormos fejével, pupotvető nyakával áll magasan a csorda között.</p>
<p>Napfelkölte előtt megtekintjük még a karámot, melynek belsejében
szép sorban vannak felakasztva a bojtárok összegöngyölt bundái:
aztán meg a «magyar wertheim-kassza». Ez egy fiatal borjúnak a
bőre, melynek mind a négy lába meg van hagyva körmöstül; a nyakán a
nyílás, a mi lakatra jár; ebben tartja a bojtár a maga kincseit,
pipáját, dohányát, só-, paprika-tartóját, meg a szerződését. Pénz
nincsen benne. Mire való volna a pénz itt a pusztán?</p>
<p>Ez alatt a talyigás, egy értelmes okos beszédű legényke, kék
ingben, gatyában; az ing pirossal kihímezve tarkán; megfőzi
bográcsban a reggelire való «tésztás kását»; legelőbb minket kinál
meg vele: jó izű eledel; többet ér a kávénál, meg a pálinkánál;
aztán a bojtárok ülik körül a bográcsot, hozzálátva hosszúnyelű
gömbölyű czinkanalaikkal.</p>
<p>«Most kél a nap!»</p>
<p>Meleg reggel van, a lég ozonnal tele, a nap képe mint egy nagy
tűzhalom tolakodik elő az égtől élesen elvált földhatár mögül. Fél
első percz mulva a domborulat kicsucsosodik s a napkép gúla alakot
vesz föl, – másik fél perczben a nap ötszögletűvé lesz, – azután
elhagyja a szemhatárt s félperczig olyan lesz mint egy fekvő tojás.
Akkor elkezd alul összeszűkülni, felül domborulni, míg egy
tökéletes gomba alakját veszi <span class="pagenum"><a name=
"Page_140" id="Page_140">-140-</a></span> föl. Az ember kaczagni
szeretne rajta: ha olyan fönséges tünemény nem volna. A gomba nyele
lassankint összecsücsösödik, úgy hogy a nap-kép alul czitromot
utánoz, majd elmulik az alsó csücske, de helyette a napkép felső
részen támad összeszükülés. S az alatt nincs semmi fénye, puszta
szemmel lehet bele nézni: mintha valami istenrokon tündér csinálna
játékot a felséges tűzgolyóval a halandók gyönyörködtetésére. A
«hajnal délibábjának» lehetne ezt nevezni.</p>
<p>A debreczeni urak azt mondák, hogy ez rendes látvány itt a zámi
pusztán.</p>
<p>De ez a tünemény maga megérdemelné, hogy a világ minden
természettudósai ide vándoroljanak és ennek a titkát
találgassák.</p>
<p>Egyszerre aztán véget vet az isteni játéknak az igazi nap,
szerte szét lövellő fény-mindenségével.</p>
<p>Eddig csak a pacsirták éneke zengett; de a mint a fényes
napsugár szétlövelt a pusztán, egyszerre felzendül a barmok zenéje.
Egy tömegben feláll a tábornyi, szarvemelő sokaság s a maga
hangjával üdvözli a hajnalt s indul a zöld mezőnek a kolompos
vezetése mellett.</p>
<p>Ez aztán a kardal!</p>
<hr class="chap" />
<p><span class="pagenum"><a name="Page_141" id=
"Page_141">-141-</a></span></p>
<h1>A LEGVITÉZEBB HUSZÁR.</h1>
<hr class="chap" />
<p><span class="pagenum"><a name="Page_142" id=
"Page_142">-142-</a></span></p>
<p><span class="pagenum"><a name="Page_143" id="Page_143"><br />
-143-</a></span></p>
<h2>A LEGVITÉZEBB HUSZÁR.</h2>
<p>Magam is megdöbbenek, a mikor ezt a czimet leirom; hisz ez a szó
«huszár» már maga is annyit jelent, mint «legvitézebb»; ki érdemeli
meg azt, hogy a történet által, a költők nyelvén s a köznép
danáiban «hősök hősének» neveztessék?</p>
<p>Pedig mégis igazam van.</p>
<p>Volt egy férfi – nem is olyan régen halt meg – a ki a mellett,
hogy tökéletes eszményképe lehet egy, csupán a költők agyában
született, középkori lovaghősnek; valódi élő mintája marad egy
tetőtől talpig magyar vitéznek: annak is pedig huszárnak; olyan
huszárnak, a kiről azután a többit szabják.</p>
<p>Ez a férfi volt Simonyi József ezredes.</p>
<p>Ni, hogy villognak az öregek szemei, mikor ezt a nevet hallják!
Ismerik őt jól mind azok, a kiknél az őszhaj és az emlékezet még
anno 1800-ból ered. Látták bátor tekintetét, hallották
csodadolgait, bámulták, büszkék voltak rá és azután – megsiratták.
Hallgasd meg te is ifjú nemzedék: ki volt ő, mi volt ő? és tanuld
meg, hogy az előtt is voltak ám derék emberei a magyarnak! Ezután
is lesznek, ha Isten úgy akarja. <span class="pagenum"><a name=
"Page_144" id="Page_144">-144-</a></span></p>
<h3>I. A FIATAL DIÁK.</h3>
<p>Tekintetes Szabolcs vármegyének Nagy-Kálló városában született
ez előtt jó nyolczvan esztendővel; épen a három hetesben (1777)
történetünk hőse; ki hogy legott hősnek született, bebizonyítá az
által, hogy már csecsemő korában nem maradt meg tőle épkézláb
csésze és tányér, a mi a kezébe akadt, mikoron pedig a hatodik
esztendejét betöltötte volna, nem volt az a jegenyefa, a melynek a
tetejéről ő a szarkafészket le ne szedte volna, sem olyan magas
toronytető, a hol őt csiripoló verebek, mint harczias ellenséget
megjelenni ne látták volna. Sőt annyira ment már vakmerőségében,
hogy a szomszéd becsületes eczetfőző és pipacsináló izraelita
kereskedők folyamodást kényteleníttetének tenni a jó öreg Simonyi
Pál uramhoz, tiltaná meg rettenetes gyermekének, miszerint az ő
szakállaikat ne czibálná meg az utczán, a ki miatt már a templomba
sem merek majd járni! A szomszédasszonyok pedig azért, hogy
ártatlan csirkéiket mind elhajigálja, ablakaikat beveri; a
pásztorok a mezőről pedig a miatt, hogy József urfi mind
agyonnyargalja a lovaikat. Csak egy kendermadzagot vesz elő, a mit
a zsebében hord, a ló fejére veti s le nem lehet róla teremteni sem
embernek, sem lónak.</p>
<p>Még akkor Jóska nem volt idősebb hét évesnél.</p>
<p>Áldott szülei sohajtozva gondoltak rá: mi lesz ebből a fiuból, a
ki már eddig is annyi gonosz <span class="pagenum"><a name=
"Page_145" id="Page_145">-145-</a></span> csinyt követett el? Vagy
nagy úr lesz, vagy a tömlöczben hal meg.</p>
<p>Pedig jó édes anyja úgy szerette volna, ha derék tudományos
férfiú vált volna belőle, a ki egykor tán Nagy-Kálló városában
senatori hivatalt viselend; vagy még inkább, ha nagytiszteletű pap
válna belőle, talán kanonok, prépost vagy apát-úr.</p>
<p>Nem is mult rajtok semmi üdvös szándék, elküldték tanulni Jóskát
Mária-Pócsra, mikor már nem birtak vele; onnan Debreczenbe, a hol
kanállal mérik az ifjuságba a tudományokat.</p>
<p>Már hiszen Jóska urfi ott is csak kitett magáért.</p>
<p>Ő pápista diák volt, Debreczen pedig a kálvinista
Jeruzsálem.</p>
<p>Még az én időmben meg volt az a jeles szokás, hogy e két
felekezet iskolásgyerekei, mikor valami jó mulatságot akartak
maguknak csinálni, összecsoportosultak s jól elverték egymást.
Botot nem lévén szabad viselni kicsi diákoknak, az egész harcz
ököllel és lineával, meg szijra kötött könyvekkel harczoltatott
meg, hanem azért karmolt pofát s beütött orrt vihetett belőle haza,
a ki otthon ujra meg akarta veretni magát.</p>
<p>Simonyi Jóska hirhedett legény volt az ilyen csatákban, négy-öt
ellenségtől még csak meg sem szaladt s ha botra vagy kőre talált,
egész sereggel szembe nézett.</p>
<p>Már pedig a Péterfia-utczából, a hol lakott, a piaristákig
ballagva, sokszor kellett túlnyomó ellenféllel találkoznia, a kik
aztán megkerítették. A mi hősünk e miatt mindenütt a kerítések
alatt, <span class="pagenum"><a name="Page_146" id=
"Page_146">-146-</a></span> kapuk szögletében, a hol senki sem
sejtette, dugaszban tartott botokat, köveket, azokat rántotta elő,
ha hirtelen megszorították. Ilyen hadi fortélylyal kellett
mindennap keresztülvágnia magát az iskoláig. Ezek voltak legelső
tanulmányai a hadviselésben.</p>
<p>Kegyes oktatói nem helyeslék ezt a rakonczátlanságot s
fenyegették szörnyen, ördöggel, pokollal, mig a vakmerő fiu egyszer
megharagudott az annyiszor emlegetett ördögre s két pajtásával
összebeszélt, hogy majd fölkeresi ő maga azt az ördögöt, a kivel
olyan nagyon fenyegetik s kapta magát éjfél órájában, kiment velök
a keresztútra s ott holmi bolondos diák szavak emlegetésével akarta
kényszeríteni ezt a földalatti nagyurat, hogy idézésre jelenjen
meg; a holott is addig kiabáltak az urfiak, a mig csakugyan
megjelent a hátuk mögött – nem egészen az ördög, hanem csak az őr,
a ki a csendháborítás miatt úgy eldöngeté a hátaikat, hogy az ugyan
a pokolba is beillett volna mulatságnak.</p>
<p>Ilyen ördöngös történet után nem lehetett Jóskának Debreczenben
megmaradni, a tréfának hire futott, szülei is megtudták s erre
elhatározák magukban, hogy finomabb erkölcsök tanulása végett
felküldik őt Pestre, az ország fővárosába; itt idegen nyelvekre,
zongorára, hegedüre taníttatták, sőt még az anatomiai leczkékre is
járatták, melynek mind igen sok hasznát vette ő későbben, mert igen
sok földet bejárván, olyan jól megértette magát mindenféle
nemzetekkel, hogy még a mit nem kért is, odaadták neki s azokban a
nagy hangversenyekben, a hol ágyúkkal <span class=
"pagenum"><a name="Page_147" id="Page_147">-147-</a></span>
zongoráznak és kardokkal hegedűlnek, sokszor produkálta magát mint
solo-virtuóz; a mi pedig az emberi tagok bonczolását illeti, már
ahhoz remekül értett.</p>
<h3>II. AZ UJONCZ.</h3>
<p>Már biz azt meg kell vallani, hogy a mi a tudományokat illeti,
azokért nem sok hajaszála hullott ki a jó Simonyinak.</p>
<p>Egészen más forgott az ő fejében, mint csendesen ülni
naphosszant az iróasztal mellett és doktorrá lenni, sokkal inkább
vágyott embereket beteggé tenni, mint őket gyógyítani.</p>
<p>Menni messze – messze, keresni bajt, küzdeni veszedelmekkel;
regényes kalandok közt szerezni hirt, dicsőséget, ez dagasztá az ő
keblét, ennek ábrándjaival volt tele a szive, lelke s fázott belül,
ha poros könyveire tekintett, a miket ő nála különös alkalma volt
belepni a pornak.</p>
<p>Hiszen nem is lehet minden ember tudós. Kinek-kinek megvan a
maga hivatása. A jó katona rossz verset ír, a poéta rossz háborút
csinál; a jó mesterember lehetne rossz földmives s a legderekabb
gazdával felfordulna a világ, ha a kathedrába kellene neki menni,
hogy ott predikáljon.</p>
<p>Hegedűlhetett Jóska fülébe három zenemester, beszélhetett a
fejéhez tizenhárom tanár; csak az lett belőle, hogy a mint egyszer
Budán meglátott egy toborzó huszárcsapatot, elfeledte, hogy
iskolába várják, elbámulta órahosszat a tarsolyos <span class=
"pagenum"><a name="Page_148" id="Page_148">-148-</a></span>
vitézkötéses legényeket, a mint olyan vígan tánczoltak az utcza
mentében, úgy pörgették taréjos sarkantyúikat, úgy csörtettek
kardjaikkal, olyan délczeg, gyönyörű fiuk voltak egytől-egyig.</p>
<p>Jóska elkisérte őket utczáról-utczára, elólálkodott körülöttük,
mikor egy-egy parasztlegényt itallal kináltak a vidám katonák,
bevonták körükbe, markába veregettek, fejébe nyomtak vitézkötéses
csákót, úgy mentek vele dalolva, összeölelkezve odább. Jóska úgy
irigylette, hogy mással így bánnak, őt csak meg nem látják.</p>
<p>Alig volt még tizennégy éves a fiu, inkább lehetett volna
leánynak felöltöztetni, mint huszárnak.</p>
<p>Végre megpróbálta mégis, odasomfordált a toborzó őrmesterhez s
megkérdezte tőle, ha nem volna-e még olyan tele a regement, hogy ő
el ne férhetne benne?</p>
<p>Az őrmester előre köpött, hátranézett s azt mondá a
gyereknek:</p>
<p>– Tán én szoptassalak?</p>
<p>Ez azonban addig alkalmatlankodott neki, mig a huszár boszújában
belecsapott a markába, s megszorítá a fiu kezét teljes erejéből.
Ropogtak a porczikái, de csak meg se szisszent bele. A huszárnak
megtetszett a legényke. Nem bánta hát, jőjjön vele. Nyomott a
fejébe akkora süveget, hogy a fülei tartották meg karimáját s adott
rá valami mentét, a mi a térdeit verte; a kard pedig épen a földön
szánkázott utána.</p>
<p>De ki volt azért büszkébb, mint Jóska az új ruhában?</p>
<p>A mi után oly rég vágyott, a miről annyit <span class=
"pagenum"><a name="Page_149" id="Page_149">-149-</a></span>
álmodott: kard csörömpölt az oldalán, paripa ágaskodott alatta!</p>
<p>Hiába is váltották ki megrémült szülői, ujra katonává lett
megint, sem az apa átka, sem az anya könye vissza nem tarthatá,
neki menni kellett, merre sorsa vitte.</p>
<p>Szelid képű gyerek volt még, mennyit csúfolták arczáért, hogy
oly fehér és bajusztalan; pedig óra hosszant kiállt a forró napra
fedetlen fővel, hogy jobban elbarnuljon s azt a pelyhet ott az
ajkán suvikszszal mázolta, hogy kezdjen hasonlítani a
bajuszhoz.</p>
<p>Épen a török háború volt, az ujoncznak a táborélettel kellett
megkezdeni a katonaságot; mielőtt ráértek volna megtanítani, hogy
fogja a kardot? már az volt a jelszó: «üsd vágd!» mielőtt
megúnhatta volna a komisz-kenyeret, már azon kellett sóhajtania,
hogy bár csak volna hát egy kis darab!</p>
<p>Pancsovánál, a mocsár mellett, húsz napi esőszakadás után azt
mondták a huszároknak, hogy itt meg kell telepedni.</p>
<p>Csülökig érő dagadt sár közepén, hideg havas eső alatt, olyan
helyen, a hol hire nincsen emberi hajléknak, lóháton ülve
éjjel-nappal, és koplalva éjjel úgy, mint nappal.</p>
<p>– Keress fát! – kiálta a fiatal ujonczra a vén János káplár s
Simonyinak ugrani kellett fát keresni.</p>
<p>Talált is eleget, elhozta egy hid karfáját. Minem is a hidra
karfa? ezt csak a részeg emberek kedveért találták fel.</p>
<p>– Vágd fel, ha hoztad! – mordult a káplár ujra. <span class=
"pagenum"><a name="Page_150" id="Page_150">-150-</a></span></p>
<p>Simonyi hordott baltát is magával, felaprította a fát, tüzet is
rakott belőle; akkor a vén katonák körül ülték a tüzet szépen s
Jóskának csak a hátuk mögül jutott a melegből, pedig a ruha is
csonttá volt fagyva rajta.</p>
<p>A vén János káplár hozzáfogott a főzéshez. Szép kis főzés. Egy
elesett ló szügyéből aprítottak gulyáshúst a bográcsba, a mit
ökörnyomból merítettek tele vízzel; közé hányták a hatnapos
prófuntot is, hogy kissé megdagadjon: nem volt sem só, sem paprika,
de volt puskapor elég, ezzel fűszerezték meg az ételt, úgy hogy a
ki evett belőle, mind úgy nézett ki, mintha suviczkos katulyákat
nyalt volna ki.</p>
<p>De mégis boldog volt, a ki a bográcshoz férhetett. A vén katonák
úgy körülfogták azt, hogy Jóska öcsénknek nézni sem lehetett
bele.</p>
<p>Végre a vén János káplár, mikor már maga megelégelte a
puskaport, megszánta a fiut.</p>
<p>– Ejnye öcsém, te is itt vagy; szinte el is feledtelek. Tartsd a
markodat szaporán.</p>
<p>Azzal kivett a számára egy darab főtt kenyeret és lóhúst s
átnyujtotta neki a többiek vállán; de mielőtt a fiu elkaphatta
volna, mintha véletlenül tenné, leejté azt a nagy sárba.</p>
<p>– Utczu, biz ez leesett; ne bánd öcsém: annál egészségesebb
léssz, lásd a kacsa is homokot eszik az ételhez, hogy jobban
emészszen.</p>
<p>Jóska sem nézte most: hova tálalták az ételt? felette azon mód s
midőn vacsora után kiadatott a rendelet, hogy három óra hosszat
szabad aludni, nézte, hogy hová feküdjék le?</p>
<p>Nem volt más vetett ágy, mint csupán csak <span class=
"pagenum"><a name="Page_151" id="Page_151">-151-</a></span> a jó
puha sár. Simonyi sajnálta szép zsinóros mentéjét betollazni vele,
hát csak egyéb után törte a fejét. Hová feküdjék le? Hátha állva is
lehetne alunni? úgy van; a mint egy kötél ki volt feszítve két
karóra, a hova a lovakat pányvázták, azt választá ki éjjeli
szállásul, ráborult szépen, a kötelet hóna alá fogva s mint a
száradni terített gúnya, lógott rajta és elaludt.</p>
<p>Elaludt és azt álmodta, hogy odahaza dúsan terített asztal előtt
áll, az ételek oly szivesen párolognak a szép sávolyos abroszról,
édes anyja puha ágyat vetett számára s nyakába borulva gyönge
karjaival átölelve vállát úgy kéri, úgy könyörög: «ne menj el, ne
hagyj itt. Nézd, apád is meghal bánatában.» – «Elmegyek, elmegyek,
felelé a fiu, katonává leszek.» – «Fázni, éhezni fogsz,
nyomorúságba jutsz, ne hagyj itt, ne menj el.» – «Elmegyek,
elmegyek.» – «Megölnek, levágnak, véredet kiontják; az aggodalomtól
megszakad a szivem: ne menj el, ne hagyj itt!…»</p>
<p>… Trombitáltak ébredőre… A fölserkenő ujoncz még akkor is
rebegte: elmegyek, elmegyek.</p>
<p>Azután kitörülte szemeiből az álmot, előkereste csákóját,
felugrott lovára s örült a szive, hogy itt lehet!</p>
<h3>III. AZ ELSŐ VÉR.</h3>
<p>Jön a török, jön a török! Megfújják a trombitákat; a vitézek
alatt tánczol a paripa. Lóra katona, itt az ellenség!</p>
<p>Jóska vitéz is kihúzta szablyáját s odafurakodott az első sorba.
<span class="pagenum"><a name="Page_152" id=
"Page_152">-152-</a></span></p>
<p>– Visszamégy te tintás száju! – rivalkodott rá az öreg János.
Azt gondolod examenre megyünk? Takarodol a hátulsó sorba!</p>
<p>Szegény fiunak hátra kellett állni – de nem sokáig volt hátul, a
mi hátul: – mert rohammal támadt a török lovasság s egy pillanat
alatt összekeveredett a két nemzet népe, ütve, vágva egymást, ki
hol emberére talált. Hadsornak, csatarendnek hire sem volt többé;
törökség, huszárság, turbánok és csákók összekeveredve dulakodtak
alá s fel a mezőn.</p>
<p>Jóska paripája elvadult e zajra, elkapta a fiut, s mire urává
tudott lenni a lónak, csak azt vevé észre, hogy egy csoport fényes,
bogláros török úr közelít feléje, a kik közűl egyik olyan goromba
volt, hogy hegyes dzsidájával nekirugaszkodott az ártatlan fiunak.
Jóska sem volt hát rest, kirántá a kápából mind a két pisztolyát s
rásüté bátran a törökre. Nem is czélozgatott; gondolta magában:
neki csak durrantani kell; – az azután a golyó dolga, hogy embert
találjon. A törökben nem tett kárt a lövés. Jóska nem tudott lőni,
de tudott hajítani. Mikor már emelte a török a dárdát feléje, úgy
hajítá főbe az üres pisztolylyal, hogy menten lefordult a lóról.
Meglátta ezt egy másik nagy csojtáros szarácsi, nagy haraggal
nekinyargal a fiunak s görbe kardjával jobb felől a nyakához vág
nagy dühösen.</p>
<p>Jóska gondolta magában, hogy hisz az ő kezében is kard van s ha
ő azt oda tartja, a hova a másik vág, semmi baja sem eshetik. Ámde
a gonosz bancsokós nem oda vágott a hova nézett, hanem a helyett
balfelől csapott a legény fejére; <span class="pagenum"><a name=
"Page_153" id="Page_153">-153-</a></span> kétfelé repedt a csákó,
fele jobbra, fele balra hullott s egy hosszú seb a homlokon végig
elborítá vérrel az ifjú szemeit. Talán örökre is elborította volna
azokat a halál sötétsége, ha az öreg János-káplár ott nem termett
volna.</p>
<p>– Ilyenatta tarja! – szólt ez káromkodva. – Nem látod, hogy ez
még diák, nem tudja a vágást.</p>
<p>De tudta az öreg s hogy jól meg is felelt, arról a török úr
bizonyságot tehet – valahol a paradicsomban.</p>
<p>Maga a császár is látta ezt a tusát egy közeli dombról s a
sebesült ifjúra kiálta; a mitől az aztán jobban megijedt, mint
magától a töröktől, s örült, hogy elvitték onnan a kórházba.</p>
<p>Egy hosszú deszkaépület volt elkészítve a sebesültek számára,
melynek sártapasztékán ujjnyi vastagon állt a dér; egy-egy
vaskemencze melegített ott, a hol állt, az ablakról pedig csüggtek
a jégcsapok.</p>
<p>A jámbor ujoncznak rossz volt ez a helyzet, rossz a hideglelés,
a mit a sebtől kapott, rossz a szük eledel, a haldoklók éjjeli
nyögése, a kinos műtétel, és a mindennél rosszabb orvosság.</p>
<p>Nem akarta az orvosságot venni, soha sem szerette ő azt. Nem
való az katonának.</p>
<p>Egy jó öreg orvos mégis rábeszélte, hogy vegye be, a mit rendelt
neki, a mig ez elszánta rá magát.</p>
<p>Jóska mellett feküdt egy maródi baka, a kinek az volt a baja,
hogy megvesszőzték; az orvos annak is rendelt valami vastag irt, a
mivel a hátát bekenjék.</p>
<p>Az ostoba orvossegéd, hogy az ördögök tilolják <span class=
"pagenum"><a name="Page_154" id="Page_154">-154-</a></span> meg,
összetévesztette a két orvosságot; a baka hátát bekente a
decoctummal; szegény Jóskával meg megitatta a másik hátára kenendő
valamit, a mitől ez azután igazán olyan rosszul lett, hogy többé
meg sem tudott mozdulni.</p>
<p>Néhány nap mulva új főorvos vette keze alá a betegeket. Mikor
Simonyira került a sor, keresztet vetett rá:</p>
<p>– Nem kell ennek több orvosság. Holnap el lehet temetni.</p>
<p>Jóska hallotta, hogy mit beszélnek róla s boszankodott
rajta.</p>
<p>Alig fordítottak neki hátat az orvosok, fölkelt, felöltözött, a
tarsolyában talált egy darab száraz kenyeret, azt megette s azután
kiült a napra.</p>
<p>– Majd meglátom én, hogy meghalok-e, ha nem akarom?</p>
<p>Harmadnapra semmi baja sem volt, csak az a hosszú vágás ott a
homlokán végig, a mi még jobban illett neki.</p>
<p>De ne is közelített légyen hozzá többet orvos, mert ha le
kellett neki feküdnie valami baj miatt, mindig maga mellé tette az
ágyba a baltáját s megesküdött, hogy ha valaki azzal a szóval jön
hozzá, hogy «mutassa a nyelvét», majd megmutatja ő annak a tulajdon
fülét. <span class="pagenum"><a name="Page_155" id=
"Page_155">-155-</a></span></p>
<h3>IV. AZ ELSŐ ÉRDEMREND.</h3>
<p>A törökök elpihentek. Azt mondták a magyarnak: «kend is jó
katona, én is jó katona; – ne bántsuk egymást». Ezek helyett támadt
veszedelem nagy Francziaországból, a honnan szokott jönni minden
egyéb divat.</p>
<p>Ekkor az volt a módi, hogy az emberek beverjék egymásnak a
fejét.</p>
<p>Simonyi már ekkor nagyravitte dolgát; vicekáplárrá lett, Metz és
Thionville városok között tizenhat legénynyel állt az előörsön.</p>
<p>Egyszer lát messziről szembe közeledni hatvan kék ruhás huszárt,
szép tollas kokárdákkal, piros zsinóros övekkel.</p>
<p>Gondolta magában, a ki egyszer huszár, az nem lehet más mint
magyar; arra nem is gondolt, hogy más nemzetnek is van annyi
embersége, hogy a legvitézebb embereit kiválogatja s magyarnak
öltözteti. Messziről is kiáltott már rájok:</p>
<p>– Pálinkás jó reggelt pajtás uraimék! Hát honnan és hová?</p>
<p>Erre a francziák, a kik máskülönben udvarias népek, olyan
illetlenül feleltek, hogy lovaik fejére lehajolva, kurta
karabélyaikból rálőttek egyszerre Simonyi vitézeire.</p>
<p>– Ejnye ilyenatta! – kiáltott a vicekáplár, – ez-e az emberség?
Rajta magyar!</p>
<p>Azzal nekivágott tizenhat emberével a franczia szakasznak, ki-ki
választott belőle magának egyet; Simonyi magát az ellenfél
kapitányát: nem kérdezve: illik-e, nem illik-e, egy vicekáplárnak
<span class="pagenum"><a name="Page_156" id=
"Page_156">-156-</a></span> egy kapitánynyal verekedni? s minden
vivási tudomány ellenére az első vágással úgy leüté a lóról, hogy
az föl sem kivánkozott többet. Vezérük elestén az ujoncz francziák
szanaszét futottak. Hasztalan kiabált utánuk Simonyi, hogy
maradjanak még egy kicsit, eztán jön a java; nem akarták
megérteni.</p>
<p>Mire a magyar huszárság zöme odaért a lármára, Simonyi előörsi
csapatja már vissza is tért, tizenhárom elfogott lovat czepelve
gazdástul.</p>
<p>E kis tréfa után felhivatták Simonyit a tábornokok, a nagy ősz
vitézek, azokkal az arany hajtókás molnárszin kabátokkal, odamentek
a piruló legényhez, megveregették a vállait, halkan mondogatták
egymásnak: «derék fiu, bátor ficzkó; ha valami adja elő magát, a
hová merész szív kell, ezt kell küldeni.»</p>
<p>És Simonyi jól lelkébe vette mind azt, a mit hallott. – –
Utoljára pedig maga az ezred tábornoka tüzé fel mellére a vitézség
ezüst érdempénzét; azt mondva neki, hogy szerezzen hozzá többet
is.</p>
<p>Ha mondta, nem is rosszul mondta.</p>
<h3>V. HUSZÁRTRÉFA.</h3>
<p>A ki valaha látott tekeasztalt (billiárdot), sokszor
tapasztalhatá, hogy mikor két golyó összeütődik, az egyik jobbra, a
másik balra szalad s egyik sem fut a másik után. Nevezik ezt
kávéházi nyelven rekuzénak.</p>
<p>Még többször fordul elő a háborúban az ilyen <span class=
"pagenum"><a name="Page_157" id="Page_157">-157-</a></span> rekuzé.
Két tábor nagy sietséggel tör egymásra, megütköznek s akkor látják,
hogy «jaj» a másik is erős ám s ütközet után egyik jobbra, másik
balra szalad vissza, a honnan jött.</p>
<p>Egyszer a többek között Melas osztrák tábornok is visszafordult
a francziák előtt, azok pedig ő tőle fordultak vissza és mind a
kettő azt hitte, hogy a másik üldözi őt.</p>
<p>Melasnak mégis volt annyi esze, hogy meg akarta tudni, vajjon
jönnek-e utána s két svadron lovasságot akart kémszemléletre
küldeni Homburg felé.</p>
<p>Ugyan minek az? mondták neki, elég lesz oda Simonyi tizenhat
emberével, meg tudja ő a dolgokat emberül.</p>
<p>Úgy lett. Simonyi káplár megkapta a parancsot, éjszaka rögtön
megindult, nyugodt lélekkel pipára gyujtott s ballagott szépen az
országuton.</p>
<p>Akkora volt a köd, hogy a hátul jövők már nem látták az
elülmenőket s csak a beszélgetésből tudták, hogy együtt vannak.</p>
<p>Egyszer Simonyi lát maga előtt valami tarkát a ködön keresztül.
Nézi: mi lehet az? egy csoport franczia vértes lovag; rezes
sisakjaikról, lelógó lófarkas bojtjaikról megismerte őket.</p>
<p>Azok csak ballagtak nyugodt lélekkel előttük, nem gyanítva semmi
rosszat s hátra sem tekintve.</p>
<p>Simonyi megörült e jó tréfának. Csendesen kihúzta kardját, inte
társainak, hogy figyeljenek s azzal egyszerre elordíták
magukat:</p>
<p>– Rajta magyar, rajta! – s kézbe a kardot, sarkantyúba a
paripát, neki a francziáknak.</p>
<p>Azok a jámborok el nem tudták vélni: égből <span class=
"pagenum"><a name="Page_158" id="Page_158">-158-</a></span>
cseppent ide, vagy a tűzokádó vetette ezt az ádáz csoportot; nem
vették tréfára, nyargaltak be a városba; utánuk Simonyi, ütve vágva
őket hátul, csak úgy kongott a rézsisak a huszárkardoktul.</p>
<p>Homburg városában tizenkétezernyi franczia tanyázott, a
visszavonuló sereg utóhada, melynek vezérei, tudva azt, hogy Melas
is visszafelé vonul, átadták magukat az édes nyugalomnak, az
utczákon összerakott szuronyos fegyverek álltak, a téreken
leszerszámozott ágyúk, lenyergelt lovak, a tisztek a paplanos
ágyakban, a katonák a padláson aludtak szép csendességgel; a mikor
rohan be a kapun az üldözött vértes csoport, ordítva veszettül,
hogy itt van az ellenség!</p>
<p>A tizenhat huszár mindenütt nyomukban; a vértesek végig
nyargaltak a hosszú főutczán, a huszárok oda is utánuk; be a piacz
közepére, ott összefogtak vagy ötven kipányvázott lovat,
felkutattak nehány podgyászos szekeret, futó tiszturak óráit
elszedték s lekaszabolták, a ki ellenállott.</p>
<p>Az egész városban fenékkel fordult fel minden jó rend. Az alvó
katonák ugráltak ki az ágyból, az őrök lövöldöztek, rendetlen
csapatok futottak egymással szemközt; elszabadult lovak iramodtak a
zürzavar közé; trombita harsogott, lármadob pörgött s összevissza
kiabálás hangzott minden utczán.</p>
<p>Simonyi ekkor vette észre magát, hogy be csak lehetett jönni, de
jó volna már most ki is jutni a városból.</p>
<p>– Már most tisztuljunk innen legények. <span class=
"pagenum"><a name="Page_159" id="Page_159">-159-</a></span></p>
<p>Azzal kiki három elfogott paripát a lova fejéhez kötve, a kis
csapat elkezdett ismét visszafelé a kapunak tartani, mielőtt a jó
franczia szemeiből kimenne az álom.</p>
<p>A mint így nyargalnának kifelé a felriasztott városból, egyszer
csak egy utczaszögletnél szemközt kanyarodik rájuk egy csapat (ki
tudná mennyi) franczia lovasság.</p>
<p>– No most, káplár uram, itt hagyjuk a fogunkat! – szólt egyik
közlegény.</p>
<p>– Ejnye, dehogy hagyjuk! – kiált rá a másik – levágjuk őket
mind!</p>
<p>Szűk is volt az utcza, egyszerre valamennyi franczia nem
jöhetett a csatába, a huszároknak meg nagyon sürgetős volt a
dolguk, nem értek rá megvárni, mig azok mind eljönnek, kiki vágott
jobbra, balra, a míg embert látott maga előtt. Simonyi és kis
csapatja minden zsákmányával együtt keresztülvágta magát, azzal ki
a kapun! A sorompó le volt bocsátva előttük; azt mindenestül
átugratták, olyan szépen, mint akár a műlovasok s mikor egyszer
kívül voltak, üthették aztán bottal a nyomukat.</p>
<p>Sokáig hire volt aztán a homburgi riadalnak, hol egy
huszárkáplár tizenheted magával a város közepén verekedett az
ellenség tábora közt.</p>
<p>Ha huszár nem tette volna, sok ember azt mondaná rá: «régen
volt, talán nem is igaz».</p>
<p>Pedig bizony megtörtént az. <span class="pagenum"><a name=
"Page_160" id="Page_160">-160-</a></span></p>
<h3>VI. A SZÜRKE LÓ ÉS LOVAGJA.</h3>
<p>Alig került fordult az év, már az egész táborozás helyén, a
Rajna vizétől a cseh határhegyekig, hire volt a szürke lónak és a
lovasnak, a ki rajta szokott ülni.</p>
<p>Némely tábornagy nevét nem tanulták meg oly hamar, mint
Simonyiét s innen is, túl is száz meg száz csoda adomát tudtak
felőle regélni, jóbarátok úgy mint ellenség.</p>
<p>Hogy fogta el tizenhat huszárjával a Zweibrücki herczeg
kastélyában pusztító 20 francziát tisztestől együtt? hogy vigadott
a trieri dáridóban az uri kisasszonyokkal, hogy húzta fel a
legszebb leány ujjára legszebb gyémántos gyűrűjét, hány csókot is
kapott érte? örömében megivott rá huszonnégy csésze feketekávét.
Más halandót a guta ütött volna meg bele, neki semmi baja sem
lett.</p>
<p>Aztán szörnyűködve emlegették a francziák oda át, hogyan vágta
térdben ketté egy harczosuk lábát, bizonyosan fejszével szokott
hadakozni. Hogy köszöntött be egy éjjel a zürchi plébánoshoz, kinél
négy franczia tiszt volt szálláson, ott vacsorát főzetett magának,
legényeinek s együtt vacsorálva a holtra ijedt francziákkal, aztán
szabadon bocsátá őket. Máskor ismét, hogy bújt be lovával együtt a
zürchi bástya alatt kifolyó Mózel vize boltozatos alagútján s míg
Melas tábornok a bezárt kapukat ostromolta, ő lóháton nyitott be a
legszebb palotába s felnyargalva a lépcsőn, bekiáltott: «ki van ide
haza?» A rémszóra három szép teremtés, három urikisasszony
<span class="pagenum"><a name="Page_161" id=
"Page_161">-161-</a></span> rohant ki eléje a tükrös szobákból, s
rémülve borultak lábaihoz, kegyelmet kérve öreg atyjuk számára, s
aranynyal kinálva a rémületes hőst. Nem vett ő aranyat ilyen szép
kezekből, de igen egy pár csókot a maga számára s egy ital bort
vitéz társainak s békén hagyta a siró delnőket.</p>
<p>Mikor a tábornagyok valami bizonyosat akartak megtudni az
ellenség hadállása felől, csak Simonyinak szóltak, hogy menjen ki,
fogjon nekik egy francziát. Menten hozott nekik egyet a mezőről. A
rút deczemberi időben farkasszemet nézett egymással a két ellenség,
nappal mindig a kéz a kantárszáron, a fölnyergelt paripa mellett,
éjjel mindig a nyeregben, a kéz a karabinon.</p>
<p>Éjjel is volt, köd is volt, az ember nem látta, nem ismerte
egymást. Minden ló szürke volt ezuttal, mert belepte a dér.</p>
<p>Simonyi előörsön állt három emberével, ötven lépésnyi távolban
tőle a szakasz, azon túl az egész svadron. Egyszer csak jön a
felváltó őrjárat három embere, szépen szemközt állnak és
kérdezik:</p>
<p>– Qui vive?</p>
<p>– Nem jó helyen jártok, pajtás, szól nekik Simonyi, ez a mi
táborunk: amarra van a tietek.</p>
<p>A jámbor francziák ekkor vették észre, hogy a nagy ködben az
ellenfél előörsét jöttek felváltani.</p>
<p>– Megálljatok, szólt Simonyi francziául, majd haza vezetlek,
hogy el ne tévedjetek megint.</p>
<p>S azzal szép csendesen elvezette őket a túlsó őrállásokhoz: ő
tudta jól a ködben is a járást, ott egyet ittak egymás kulacsából s
elváltak kezet szorítva.</p>
<p>A franczia tiszt megigérte, hogy majd holnap <span class=
"pagenum"><a name="Page_162" id="Page_162">-162-</a></span> reggel,
mikor mind a ketten szolgálaton kivül lesznek, eljön egy kis
találkozóra. Simonyi igérte, hogy ott lesz.</p>
<p>Reggelre szépen feltisztult a nagy köd, a franczia kilovagolt a
két táborvonal közé s átkiáltott, hogy hol van a szürke lovas?</p>
<p>– Itt vagyok! – kiálta Simonyi, s kiugratott a kérdező elé.</p>
<p>A két bajnok ott a két sereg szeme láttára összecsapott egy szál
karddal. Simonyi félrevágta a franczia egyenes spádéját s olyat
ütött a sisakjára, hogy az ember, sisak és nyereg egyszerre lehullt
a lóról. Most azonban a franczia gyalog rohant Simonyinak: két
vágás egy pillanatban! Simonyi a bal karjára kapott sebet; a
franczia holtan terült el a havas mezőn.</p>
<p>A szürke lovasról ilyen mondákat beszéltek. Egész hősköltemény
volna, ha azt összeszedné valaki, a mit a hír akkor beszélt róla;
érczerős karjáról, bátor, hős szivéről, nemes lelkéről a védtelenek
iránt s nagy szerencséjéről minden férfi ellen, minden asszony
ellen.</p>
<p>Amott félelemmel, itten szerelemmel gondolt rá mindenki, a ki
egyszer a szürke lovas villámló szemeibe nézett.</p>
<h3>VII. A GARDA-TÓ MELLETTI HŐSTETT.</h3>
<p>Bajnokunk eddigelé csak apró csetepatékban, portyázó kósza
járatokban tünteté ki magát. A merre ő járt, valami derekas
ütközetre nem igen került a dolog. <span class="pagenum"><a name=
"Page_163" id="Page_163">-163-</a></span></p>
<p>Aztán meg a derekas ütközetekben sem igen sok dicsőség termett
az innenső félen; a mint tudjuk, az a gonosz Napoleon nagyon
csunyául bánt mindenütt a hadvezérekkel, akármilyen jók voltak is
ezeknek a katonáik.</p>
<p>A franczia nadrágtalan sereg előtt, bizony szégyen megvallani –
majd olyan gyorsan utaztak medvebőrös gránátosaink, mintha vasuton
szállították volna őket. Hiába, a tudomány, a lángész több, mint
akármi erő a világon.</p>
<p>Egyszer Napoleon az olasz havasok alatt oly véletlen csapott
Wurmser táborára, hogy annak megállni sem maradt ideje. Futottunk,
a merre láttunk, Mántováig meg sem álltunk.</p>
<p>Egy része a hadseregnek, melyet Gozdanovics tábornagy vezényelt,
a Garda-tónak lőn szorítva s a dühös rohamban nemcsak a
csatarendet, de harmincz ágyuját is elveszté.</p>
<p>A francziák egyszerre nekifordíták az elfogott ágyúkat az
összezavart tömegben menekvő hadseregnek s elkezdték azt saját
ágyúinkkal borzasztón lövetni.</p>
<p>Az üldözött seregben mindenki elveszté a fejét, gyalogok,
lovasok egymást gázolták el, nem hallgatott senki többé
vezényszóra; elhányták fegyvereiket s a rémes ordítás közé egyre
bőgött az elfogott harmincz ágyú halálos itélete, sötét golyóival
egész véres utczákat seperve a bomlott tömeg között.</p>
<p>E rémes csatában csak egy kisded lovagcsapat látszott még
küzdeni az ellenség győzelmes hadsorai között, egy fiatal hadnagy
vezérlete mellett. <span class="pagenum"><a name="Page_164" id=
"Page_164">-164-</a></span></p>
<p>E hadnagy volt Simonyi.</p>
<p>A maroknyi huszárság keresztülvágta magát az őket mindenütt
körülözönlő franczia gyalogság közül s bizton fölmenekült egy
dombra az országút mellett.</p>
<p>Itt megállítá pár százra menő kis dandárát Simonyi s
visszatekintett a csata helyére.</p>
<p>Látta, mint szórja a halált a harmincz tulajdon ágyú a rokon
hadseregre, látta, hogy az egész hadnak ott kell elveszni és nem
mentheti azt meg senki.</p>
<p>Ekkor egy merész gondolat támadt szivében. Sokkal merészebb,
minthogy az észtől tanácsot lehetett volna kérni, ha kivihető-e az
vagy sem?</p>
<p>– Vissza vitézek. Vegyük el az ellenségtől ágyúinkat!</p>
<p>Egy percz mulva hosszú sorban elosztva kisded csapatját, mint a
sebes áradat fordult vissza a dombtetőről a győzelmes ellenségre s
kétségbeesett viadallal útat tört magának az ágyúkig az eléje
meredő szuronyerdőn keresztül; ott egy pillanat alatt leapríták az
ellenség tüzéreit, lovakat fogtak a megmentett ágyúk elé, s
elkezdtek velök vágtatni kifelé.</p>
<p>Simonyi hirtelen két podgyászos szekeret fordíttatott fel az
úton, s két ágyút megtöltetve, utat lövetett menekvő csapatjai
előtt, míg két felől halálra elszánt huszárjai harczoltak az ágyúk
mellett, hogy a mindenünnen rohanó harczi népek árja el ne
borithassa őket.</p>
<p>Egy forró küzdelmes óra után meg volt mentve minden ágyú, meg a
vesztének indult <span class="pagenum"><a name="Page_165" id=
"Page_165">-165-</a></span> hadsereg; az egész tábori podgyász; és
meg volt mentve a magyar név dicsősége.</p>
<p>A jelen volt tábornokok bizonyságlevelet adtak a magyar vitéznek
e hihetetlenséggel határos hőstette felől, melyben nehány
századmagával az egész diadalt kicsikarta a győztes ellen kezéből,
melyet elolvasva, bátran az a kérdés támadhat bennünk, hogy hát a
többiek miért nem segítettek nekik?</p>
<p>Hanem hiszen azok nem voltak huszárok.</p>
<h3>VIII. VISSZAADOTT LECZKE.</h3>
<p>Később, az 1800-ik évben az itt tanult leczkét javított
kiadásban adta vissza Simonyi a francziáknak, mert a mint azok
egyszer véletlenül megkerülve Gyulay hadtestét, azt a főhadseregtől
el akarták szakítani, ő maga hirtelen hírt nem adhatva a
fenyegetett tábornoknak, lesbe vonult egy erdő mellett, s midőn a
franczia hadtest gyanútlanul elvonult előtte, hirtelen megtámadta
annak utócsapatjait, elvett két ágyút tőlük s azokból dühösen
kezdett el lövöldöztetni rájok.</p>
<p>Az ellenség a váratlan ágyúzásra zavarba jött s késledezett, míg
Gyulai megtudá róla a veszélyt s idején csatlakozott a
főhadsereghez.</p>
<p>Mire aztán az ellenség eszére tért, már akkorra Simonyi
árkon-bokron túl volt vitéz huszárjaival, az elfogott ágyúkkal s
minden keze ügyébe akadt emberrel és lóval.</p>
<p>Ugyanez év nyarán Ulmenhain alatt a franczia vörös huszárokkal
volt egy leghiresebb csatája, <span class="pagenum"><a name=
"Page_166" id="Page_166">-166-</a></span> hol egy több óráig
tartott lovassági ütközetben ötszöri újra kezdett harczczal
visszafoglalta hadteste táborszereit s akkor visszacsapva az
ellenségre, elvette minden ágyúját és 150 lőporos szekerét.</p>
<p>Néhány nap mulva új munka várt a fáradhatlan hősre. A mi
seregünk Neuburgnál a Duna mellett áthuzódott a fel nem tartható
ellenség elől. Egy kis csapat maradt hátul, melynek a
visszavonulást kellett fedeznie. Az ellenség legvitézebb gyalogsága
a hirhedett gránátosok, kik közt szolgált a históriai nevű
Auvergnei Latour, egykor tábornok a királyság alatt, a
köztársaságban közkatona, ki semmi más czimet nem fogadott el,
mint: «a francziák első gránátosa».</p>
<p>A védsereg már-már elhanyatlott a francziák dühe alatt, mikor
megjelent Simonyi.</p>
<p>Egy percz alatt megfordult a csata, az üldözőkből üldözöttek
váltak, a szép gránátos seregnek szine java elhullt s a menekvő
hadtest bizton vonulhatott át a Dunán.</p>
<p>E csatában esett el Simonyinak legkedvesebb testvéröcscse, ki
ekkor már hirhedett bátyja alatt mint hadapród szolgált. József nem
birta őt a végzetes golyótól megőrizni, mely életét kioltá; s alig
maradt rá ideje, hogy holttestét megmentse a csataviadal
zivatarából.</p>
<p>De elesett a francziák legjobb vitéze is, az első gránátos,
Auvergnei Latour. Drágán volt megfizetve Simonyi vesztesége.</p>
<p>E harczok után nyeré Simonyi József a Mária Terézia-rend arany
keresztjét; és nemsokára századossá neveztetett ki. <span class=
"pagenum"><a name="Page_167" id="Page_167">-167-</a></span></p>
<h3>IX. A HŐS MINT DIPLOMATA.</h3>
<p>Öt évig tartott a béke. Simonyi ez alatt pihent szomorkodva a
nagy nyugalomban. Tanult festegetni, nyelveket tanult, regényeket
olvasott; elővette, a mit tanult a furulyán. De mind nem töltötte
ez be az ő lelkét. Mert bár mindenütt igen jó szívvel fogadták urak
és asszonyságok, s bár a stuttgardi udvari dáridóban azon
rendkivüli szerencse érte, hogy a vestpháli királynéval
tánczolhatta a skót tánczot (écossaise), csak jobban tetszett neki
az olyan mulatság, a hol rosszul fogadják az embert s lőporral
fűtik a tánczvigalom terét.</p>
<p>Végre valahára kitört a háború; mint valami rosszul gyógyított
belső nyavalya, melyet csak elfojtottak a hanyag orvosok, újult
méreggel ütött ki a harczok fekélye Európa testén.</p>
<p>Napoleon újra győzött az ulmi nagy ütközetben s Simonyinak ismét
az a sors jutott, hogy ütközet után keresse a babérokat, a melyet
ott nem lelhetett.</p>
<p>A franczia fő hadvezér egyenesen Bécsnek tartott, elhagyva a
szétvert apróbb hadtesteket, miket elterelni utócsapatainak volt
dolga.</p>
<p>A többiektől elvágott két lovasezred sok bujdosás között
igyekezett a porosz határszél mellett Csehországba menekülni.</p>
<p>Burkusország semleges föld vala akkor, melyre sem az egyik, sem
a másik harczoló félnek nem volt szabad a lábát betenni.</p>
<p>Az egész német föld pedig, a hol járni volt <span class=
"pagenum"><a name="Page_168" id="Page_168">-168-</a></span> szabad,
tele franczia csapatokkal. A két ezredes látva, hogy egy csoportban
keresztül nem hatolhatnak mindenestől, feloszták kis seregüket
apróbb nagyobb csapatokra, a vezetők eszére és kardjára bízva, hogy
mint tudnak kigázolni a hinárból?</p>
<p>Közös találkozóul a cseh Éger városát határozták egymás
között.</p>
<p>Így jutott Simonyi kezére is néhány száz ember, a ki
természetesen nem állhatta meg, hogy ebben a nagy halálos
szorongattatásban valami jó zsiros prédát ne fogjon magának a
francziák közül, a miben most ugyan volt módja, mert körös-körül
volt francziával.</p>
<p>Úgy okoskodott tudniillik, hogy miután neki azokat a rábizott
katonákat nem csak épségben kell haza vinni, de egyúttal az
éhhaláltól is megőrizni: neki pedíg az ilyen vállalathoz szűk volt
az erszénye, tehát természetesen megint a francziák pénztárát
kellett igénybe vennie.</p>
<p>El is csipett az országút közepén egy egész biztonsággal utazó
tábori gyógyszertárt, minden hozzá való kórházi készletekkel
egyben, valamint a hadi pénztárral, de a miben, fájdalom, nem volt
több 240 aranynál.</p>
<p>– Ez már átkozott kevés! sóhajtának a katonák. A többi meg csupa
orvosság volt, meg paplan és sebészi műszerek.</p>
<p>– Sebaj! mondá rá Simonyi. Eladjuk ezt a sok czókmókot a
legközelebbi városban s lesz belőle pénzünk elég.</p>
<p>– Legközelebbi városban? mondának a többi tisztek; de hogy
megyünk oda, mikor az már semleges föld. <span class=
"pagenum"><a name="Page_169" id="Page_169">-169-</a></span></p>
<p>– Hát ha semleges víz volna, nem mennék-e bele, ha nagyon
szorítnak? Azt csak nem kivánhatja senki, hogy annyi derék legényt
összeapríttassak, azt pedig még nem tanácsolta nekem senki, hogy
adjam meg magamat. Majd együgyünek teszszük magunkat, azt mondjuk,
nem tudtuk, merre járunk, s csodálkozunk rajta, hogy úgy
eltévedtünk.</p>
<p>Azzal felültette huszárait az elfogott szekerekre s neki
egyenesen a porosz határszélnek.</p>
<p>Dungelsbühl városát érték legközelebb ottan, a mint annak
kapujához közelítenek, kijön eléjük egy derék, köpczös
huszárőrmester az Anspach ezredtől, hosszú nagy bajuszszal, jól
táplált kerek hasával s útját állja mérges tekintettel a betörő
hadnak.</p>
<p>– Óvást teszek a király nevében. Ez itt burkus határ, hova
fegyveres csapatnak bejönni nem szabad.</p>
<p>Simonyi tréfásan felelt neki vissza:</p>
<p>– De jó húsban van az őrmester úr.</p>
<p>– Az én királyomnál jó dolga van a katonának.</p>
<p>– Nem sokat járt kegyelmed az ellenség előtt?</p>
<p>– Én itthon védem az országot.</p>
<p>– Hát ezt a szép paripát nem fogadná-e el tőlem ajándékba?</p>
<p>– No azt már el.</p>
<p>És azzal mit tehetett egyebet a derék őrmester, mint hogy
engedje az üldözött csapatkát békében bevonulni a városba, de
meghagyta nekik, hogy onnan aztán mindjárt takarodjanak.
<span class="pagenum"><a name="Page_170" id=
"Page_170">-170-</a></span></p>
<p>Hiszen maguk is azt akarták. Hátuk mögött már látszottak a
porfellegek, miket a mindenünnen közelgő franczia csapatok
vertek.</p>
<p>Meg sem álltak a városban, hanem egyhuzomban benyargaltak
Feuchtwangen városig, mely már háromórányira esik a határon
belül.</p>
<p>Itt azután csendes bátorságban leszálltak a lóról,
bekvártélyozták magukat s mint a kinek a szénája legjobb rendben
van, olyan lakomát csaptak, hogy hét országra szólott. Még
ananászos puncsot is ittak.</p>
<p>Mikor legvigabban töltött este után mámorosan lefeküdt mindenki,
a mi bizony jól eshetett hat napi lovaglás, koplalás, verekedés s
egyéb viszontagságok után, éjfél tájon csak koczogtatnak ám Simonyi
szobáján, s a mint kinyitja, ime két csodálatos alak áll előtte
hosszú fekete selyem haczukában, nagy hajporos parókákkal, széles
fehér ingbodorral kezeiken s nyakuk körül s rettenetesen ünnepélyes
ábrázatokkal.</p>
<p>Mondják neki, hogy ők Anspach város követei s kérdik tőle a
király nevében, hogy mi módon merészelt minden nemzetközi
szerződés, fennálló diplomatiai szabályok és világos garantiák
ellenére olyan földre belépni, a mely semlegessé van téve, a mely
nem tart sem Péterrel, sem Pállal, még pedig egész fegyveres
sereggel együtt?</p>
<p>Simonyi sok puncsot ivott és álmos volt. Hallotta, hogy a király
nevében beszélnek hozzá, s azt felelte a derék követeknek, hogy
majd írni fog ő rögtön ő felségének.</p>
<p>Azzal tintát, tollat, papirost kért s írt valami ilyesformát.
<span class="pagenum"><a name="Page_171" id=
"Page_171">-171-</a></span></p>
<p>«Felséges uram király. Ezerszer bocsánatot kérek, hogy olyan
vakmerő voltam, miszerint engedelemkérés nélkül bátorkodtam
felséged országába bejönni; de nem értem rá, mert nagyon
szorítottak. Reménylem, miszerint felséged átlátja, miszerint nem
engedhettem derék huszárjaimat az ellenség által felfalatni s
kegyelmesen megbocsát e merészségemért. Én pedig igérem, hogy a
legnagyobb sietséggel megyek kifelé, a merre mehetek és nem teszek
felséged országában semmi kárt. Felségednek térdet, fejét hajtó
szolgája stb.»</p>
<p>A levelet lepecsételte, ráírta a czímet: «ő felségének a porosz
királynak, saját kezibe, legnagyobb hódolattal», s átadta azt a
követ uraknak.</p>
<p>Azzal lefeküdt és aludt tovább.</p>
<p>Reggel aztán fölébredvén, kezdett homályosan emlékezni
olyasmire, mintha álmában két puderes és karmantyús hivatalos úr
állt volna előtte, a kiktől ő felségének, a porosz királynak,
valami levelet küldött.</p>
<p>Kapta-e ő felsége, vagy sem ezt a levelet? az már nincs megirva,
ha kapta, jót nevethetett rajta. Annyi bizonyos, hogy Simonyi
lovastól, szekerestől végig ment a porosz birodalmon a legnagyobb
bátorsággal, minden nemzetközi szerződés, garantiák és diplomatiai
nóták daczára, sőt Feuchtwangen városában még vásárt is ütött a
francziáktól elvett tábori szerekkel, a holott is az összecsődült
zsidóság huszezer forintért vásárlott össze holmit a kótyavetyén
tőle. Ezzel fizette katonáit egész Csehországig; a hol a rendelt
helyen egész épségben megérkezett, mindenki bámulatára csak egy
katonája sem hiányozván a rábizottakból. <span class=
"pagenum"><a name="Page_172" id="Page_172">-172-</a></span> A nemes
hir meg volt régen, csak a nemes czím hiányzott. Ez évben ezt is
megkapta Simonyi a császártól: a báró czímet e fennen hangzó
előnévvel «Vitézvári».</p>
<p>Az adománylevélben elősorolt érdemek tíz embernek is elegek
volnának, hogy czímerének eredetét büszkén emlegesse róluk; s ha
fölér minden diadalmas harcz egy-egy ősapával, vitézvári Simonyi
Józsefnek nagyobb családfája lenne abból a normandi grófokénál, a
kik pedig, mint tudva van, már az özönviz idejében is grófok
voltak.</p>
<h3>X. AZ ÚJ HORATIUS COCLES.</h3>
<p>A wagrami csatatéren a mi hősünk is jelen volt.</p>
<p>Julius 6-ik napján négyszáz ágyú mennydörgése hirdeté, hogy a
föld urai egymással vitáznak.</p>
<p>Az osztrák hadsereg balszárnya, melyet Rosenberg herczeg
vezényelt, nem birta kiállni a francziák tüzét, Noszticz lovas
dandára cserben hagyta az ágyúkat, a franczia gránátosok
elfoglalták a dombokat, mik a csatatéren uralgtak, az ütközet el
volt vesztve.</p>
<p>Simonyi hasztalan követte el minden csodatételeit a személyes
bátorságnak, hasztalan veté magát a tóduló ellenség közepébe,
hasztalan vágta magát keresztül kasul az ellenség lovasságán; a
megírt balsorsot nem fordíthatá el.</p>
<p>Most is visszavert háromszoros erejű hadcsapatokat, most is
küzdött egyszerre gyalog és <span class="pagenum"><a name=
"Page_173" id="Page_173">-173-</a></span> lovas had ellen,
összegyüjté a futó hadakat s visszavitte őket a harczba,
visszafoglalt elvesztett ágyúkat s újra felállíttatá; nyargalt a
golyózápor közepett csapatjával, a hol nagynak látta a veszélyt, a
bomlást.</p>
<p>Mind hasztalan.</p>
<p>A sereg legbátrabb vezérei, a kik elül mentek a harczba,
egymásután hullottak el. Szemeláttára esett el Vécsey és Nordmann,
a sereg legnagyobb hősei a neusideli dombon, csaknem ugyanazon a
helyen, a saját jó huszáraiból háromszázan feküdtek a csatamezőn,
hős halállal halva.</p>
<p>Mind hasztalan.</p>
<p>A wagrami csata napja nem minekünk virradt s az ott kifolyott
vér drága – drága veszteség volt. A vesztett csata után a vert
sereg sietve huzódott vissza.</p>
<p>Simonyi már ekkor őrnagy volt; – háborúban gyorsan halad, a ki
vitéz; – az egész zászlóaljat ő vezette.</p>
<p>A fővezér ismerte őt jól s azt a parancsot adta neki, hogy saját
huszárjai mellé egy zászlóalj gyalogot s egy század hidászt véve,
hat ágyúval álljon meg a Toja partján s a főutat összekötő hidat
védelmezze a francziák ellen addig, a míg lehet.</p>
<p>«A míg lehet!»</p>
<p>Egy olyan furcsa határidő, a minek közelebb vagy távolabb esése
egyenesen attól függ, a kinek mondva van.</p>
<p>Gyönge szivü ember hamar átlátja, hogy már «lehetlen!» a
merészebb pedig tovább ismeri a lehetőséget. <span class=
"pagenum"><a name="Page_174" id="Page_174">-174-</a></span></p>
<p>Simonyi felállíttatá ágyúit a part bokrai közt. Elosztá apró
csapatokra gyalogságát s kiállítá előörseit, úgy várta az
ellenséget.</p>
<p>10-kén reggel jelentik portyázói, hogy roppant hadtömegek vannak
közeledőben mindenfelől.</p>
<p>Davoust tábornagy jött harminczezer emberrel.</p>
<p>A lehetetlenség közeledett, de még nem volt jelen.</p>
<p>Simonyi meghagyá a pattantyúsoknak, hogy minden megpihenés
nélkül kezdjenek el ágyúzni, van lőszer elég; a gyalogság tüzeljen
a bokrok közül mentül gyorsabban az ellenségre.</p>
<p>A szakadatlan ágyúzás arra a hitre kényszeríté a franczia
tábornagyot, hogy itt erős hadtest áll előtte, mely szabályszerű
hadállást foglalva, csatát ajánl.</p>
<p>E miatt a helyett, hogy egy hadoszloppal rögtön rohamot intézett
volna a hid ellen, elébb hadrendbe állítá seregét, hogy rendes
hadszerű ütközettel támadjon elleneire.</p>
<p>A szomszédban tanyázó szárnyvezér Rosemberg a szakadatlan
ágyúzásra oda nyargal Simonyihoz s kérdi tőle, hogy mit mivel
itt?</p>
<p>– Parancsom van a hidat addig védelmezni, a míg lehet; azt
cselekszem.</p>
<p>– Lehet-e még?</p>
<p>– Még lehet.</p>
<p>A franczia had délutáni két óráig állt fölállítva és rendezte
magát Simonyi ellenében, akkor egyszerre kibontakozott s
dobpörgéssel, trombitarivallással jött Simonyi állása ellen.
<span class="pagenum"><a name="Page_175" id=
"Page_175">-175-</a></span></p>
<p>Fröhlich tábornok a tulsó partról nyargal nagy sietve Simonyihoz
és parancsolja neki, hogy vonuljon hirtelen át, különben megeszik a
francziák és siessen csatlakozni az ő hadtestéhez.</p>
<p>Simonyi előmutatta neki az ellenparancsot.</p>
<p>– A fővezér parancsolá, hogy védjem a hidat, a míg lehet.</p>
<p>– De már nem lehet! kiálta rá dühösen a tábornok.</p>
<p>– Még mindig lehet, szólt Simonyi nyugodtan.</p>
<p>A tábornok nem akart ott maradni s visszanyargalt.</p>
<p>Simonyi akkor szépen összevoná a hidfő körül maroknyi seregét,
egy ütegbe az ágyúkat, s midőn rohamra jött az ellen,
végigkartácsoltatá a hosszú országutat.</p>
<p>A tábornok újra sürgetően izen Simonyira, hogy hagyja el már a
hidat, hisz azt védni többé merőben lehetetlen.</p>
<p>– Még most is lehet, szólt Simonyi nyugodtan, s azzal parancsot
adott a hidászoknak, hogy hirtelen rakják meg két felől a hidat
előre elkészített rőzsekötegekkel, mikbe lőporos csóvák voltak
elrejtve.</p>
<p>Még egy pár lövést tétetett az ágyúkból, akkor kerekeikre
állíttatá s átküldte azokat a hidon; míg az ágyúk bátorságban
átvonultak, a gyalogság egy hatalmas sortüzeléssel riasztá vissza a
rohanó ellenséget, azzal ezeknek is parancsot adott Simonyi, hogy
nyugodt, csendes lépésben sétáljanak át a hidon; most egy vakmerő
roham <span class="pagenum"><a name="Page_176" id=
"Page_176">-176-</a></span> még a huszárokkal egy tömegben és aztán
tüzet a hidnak.</p>
<p>A huszárok veszedelmes ordítással csaptak le a támadó franczia
hadra, s a mint azt egy perczre visszaverték, Simonyi intésére két
felől lángba borult a hid.</p>
<p>Már most rajta, jőjjön utánunk, a ki tud!</p>
<p>A huszárság az égő hidon keresztül vágtatott vissza</p>
<p>A paripák ágaskodtak a pattogó rőzsekötegek közt, miknek tüzét a
fellobbanó lőporcsóvák szemeik közé szórták; a karfák is lobogtak
már s a palló izzadni kezdett.</p>
<p>Az égő hid közepén még egyszer megállt Simonyi az utána tóduló
ellenséggel szembeszállva, s mint az őskor emlegetett Horatius
Coclese, a kétfelől lobogó lángok között harczolva, föltartóztatá
azt addig, míg háta mögött lángba borult az egész hid; akkor az égő
gerendákon keresztül ő volt az utolsó, a ki átnyargalt a tulsó
partra, s midőn tábornoka elé érkezett, mentéje, bajusza,
szemöldöke elperzselve, arcza lőportól feketén, diadalmasan
mutatott az égő hidra háta mögött.</p>
<p>«Még most is lehet!»</p>
<p>E hőstettel megmenté a vert sereg utóhadait, miknek idejük
maradt az alatt Znaymig visszahuzódtatni.</p>
<p>A szomszéd faluban jó ebédre várták a vitézeket, de biz azoknak
nem lehetett leszállni a lóról, azért csak fölvették a nyeregbe a
fazekakat, onnan falatoztak kedvük szerint, az ellenség
<span class="pagenum"><a name="Page_177" id=
"Page_177">-177-</a></span> ágyúiból több gombócz hullott közéjük,
mint mennyit a fazékban hagytak.</p>
<p>Ilyen hőstettekből készíték a hajdankor költői a hitregéket
(mythologiát).</p>
<h3>XI. HADSZERENCSE.</h3>
<p>Forgandó a hadi sors!</p>
<p>Este úri dáridóban volt a hős, reggel kardcsattogás között. Ma
szép lánykák mosolyogtak szeme közé, holnap égő gránát pattogott
szét feje fölött.</p>
<p>Egyik éjszakát rohadt szalmán aludta át, mezitelen fekve, míg
facsaró ruhái a tűzön száradtak, a másikat azon pompás ágyban,
melyben előttevaló éjjel Sándor czár szunnyadott.</p>
<p>Ma még a lovak is jó borokat ittak, holnap pedig drága volt az
árokban talált víz. Ma zsákmányról, előléptetésről ábrándozott a
katona és holnap halványan aludta azt az álmot, melyben nem
álmodunk.</p>
<p>A drezdai ütközet után nagy dolgok bizattak Simonyira.</p>
<p>Drezdánál ismét megnyerte a csatát Napoleon, de Vandamme
szeleskedése miatt nem szedheté annak gyümölcsét; az előre rohant
franczia tábornok seregét szétszórták a visszaforduló üldözöttek s
a kavargó csapatokból százával vette ki a dézsmát Simonyi.</p>
<p>Egyik órában őt fogták körül, másikban ő fogta el a
francziákat.</p>
<p>Dohna mezején egy egész hadoszlopot vezényelt <span class=
"pagenum"><a name="Page_178" id="Page_178">-178-</a></span>
Simonyi: huszárok, gyalogok, orosz dzsidások és kozákok, ágyúkkal
voltak kezére adva.</p>
<p>Gyönyörű csata volt, mind a két résznek dicsőségére való.</p>
<p>A hadszerencse jobbra-balra ingott. Simonyi már sokat vesztett s
a francziák keményen álltak helyükben.</p>
<p>Ekkor Simonyi egy végső csapásra gyüjté össze embereit. Kiállt
huszárjai élére, miként hajdan szokott s nekivágtatott a franczia
négyszögnek.</p>
<p>Három roppant sorlövés dördült el azoktól, sok derék hadfi
lefordult lováról, de a jövő pillanatban keresztül volt törve a
négyszög; a rohanó lovasság elborítá az ellen csapatját, mint mikor
a hegyi ár elborítja a kalászos mezőt s midőn vége volt a harcznak,
a franczia négyszög helyén egy domb látszott holttestekből, melynek
alján patakként folyt elő a vér.</p>
<p>Midőn a hullákat széthordták onnan temetni, legalul találták meg
a zászlót, melyet minden jó katona holttestével fedezett be; ott
hulltak el és bátran küzdve honukért, harczoltak a végső
lehelletig.</p>
<p>Simonyi meghajtá a hulladomb előtt kardját tisztelettel.</p>
<p>«Derék ellenség volt».</p>
<p>E hirhedett viadalért a szent György vitézi rendjelét kapta
Simonyi az orosz czártól s az a nagy tisztelet érte, hogy parancsa
alá rendelének egy orosz tábornokot, Bagrationt, pedig ő csak
alezredes volt s az a rendkivüli eset állt be, hogy egy sokkal
alsóbb tiszt osztá a <span class="pagenum"><a name="Page_179" id=
"Page_179">-179-</a></span> vezérszót a felsőbb rangúnak, és ez
nyilván elismeré, hogy azokat teljesítenie becsületében áll.</p>
<h3>XII. A BÁSKIROK.</h3>
<p>A francziák ellen küldött az orosz czár az ő jóvoltából
mindenféle segítségre való hadat; többek között, hogy minden
tartománya képviselve legyen, még a jó báskirokból is egy pár
ezredet.</p>
<p>Csinos kis had volt az! hosszú haczukájuk a sarkukat verte, nem
is volt rajtuk más öltözet egyéb.</p>
<p>Még arczaik is mind olyan egyformák, apró szem, nagy pofa, előre
ülő áll, benyomott pisze orr, fakó, borzas szakáll; lobonczos
üstökük hegyes birkabőr süveg alá szorítva; mintha csak egy gyárból
kerültek volna ki valamennyien.</p>
<p>Lószerszámaikkal kevés baja volt a kovácsnak és a szíjgyártónak,
nincs azon semmi vas: tekert gúzsból van a kengyel, fából a zabola,
kóczmadzag a kantár, nyereg helyett egy birkabőr van kötve a ló
hátára, azon ülnek.</p>
<p>Fegyverzetük még annál is egyszerűbb, egy hosszú pányva, a mit
nyakába vetnek az embernek, a ki olyan bolond, hogy engedi nekik.
Azután meg a nyil; puskát most látnak először, ágyúzni még nem
hallottak.</p>
<p>Legnagyobb baj pedig náluk, hogy a mi nyelvet beszélnek, az még
csak nem is orosz: ki tudná kitalálni, hogy micsoda?</p>
<p>Csupán az orosz fővezér egyik szolgája képes velük megértetni
féligmeddig, a mit tudatni <span class="pagenum"><a name="Page_180"
id="Page_180">-180-</a></span> akarnak velük, a mi kivált ellenség
előtti állapotban a csatamezőn igen kellemetes dolog.</p>
<p>A vezérük fejedelem; meg is látszik rajta nagyon. Süvege három
akkora, mint a többié, s hosszú szűre pirosra van festve s
kibélelve rókaprémmel: mikor leszáll a lóról, a földet sepri vele,
úgy szokta utána vinni a két alárendelt vitéz úr. Ennek már
lándzsája is volt, s egy sárkánytalan pisztolyt dugott az övébe, a
mivel a többieket szokta ijesztgetni. – Ezt a derék segédhadat is
Simonyi kezére bizták.</p>
<p>Köszönte szépen alássan, s azzal meghagyta nekik, hogy csak
álljanak tőle jó messze, mentül messzebb, és majd ha verekedni
kell, csak várjanak, míg ő majd int nekik.</p>
<p>A mint az ellenség Dohna városa előtt elhelyezte harmincz
ágyúját, Simonyi szép csendesen megindult lovasságával, hogy a
hadsorokat felriaszsza.</p>
<p>A jó báskirok azt hitték, hogy nekik legelsőknek kell lenni a
harczban, egyszerre szanaszét rohantak ki nagy lármával a mezőre,
bele az ágyúk torkába.</p>
<p>Hát a mint az első üteg elkezd rájuk bődülni s a sistergő
haubicz oda vág le közéjük, megriadnak a mi báskirjaink,
elhajigálják puzdráikat, lefeküsznek lovaik nyakára, s mint a ki
ijedtében sem eget, sem földet nem lát, a helyett, hogy egyenesen
fordulnának visszafelé, eszeveszetten rohannak Simonyi rendes
hadsoraira.</p>
<p>– De ide ugyan nem jöttök! kiált rájuk a huszár szedtevettézve!
s veri el őket magáról erősen kardlappal. <span class=
"pagenum"><a name="Page_181" id="Page_181">-181-</a></span></p>
<p>A jámborok azt hiszik, hogy itt jutottak még csak igazán
ellenség közé, s újra megfordulnak s rá a francziára.</p>
<p>Az megint közéjük ágyúz kegyetlenül, ezek ordítva rohannak újra
saját seregük hadsoraira; s a mint onnan ismét elverik őket
harmadszor, negyedszer és ötödször is, bódult eszeveszettséggel
lótnak futnak alá s fel a két sereg közötti mezőn, innen oda, onnan
ide taszigálva; míg végre nagynehezen mind a két fél kölcsönös
erőfeszítéssel ki birta őket kergetni a középről.</p>
<p>E szomorúan tréfás jelenet után kikérte magának Simonyi a jó
oroszoktól, hogy máskor ne tegyék vele azt a nagy grácziát, hogy a
baskir fejedelem népét odarendeljék a segítségére. Mert a
francziáktól nem igen fél nagyon, de a baskiroktól retteg.</p>
<p>Hanem hiszen a baskirokat sem lehetett volna többet felbiztatni,
hogy még egyszer járják el ezt a kontra-tánczot.</p>
<h3>XIII. A VÉGZETES GOLYÓ.</h3>
<p>Az az igazi jó barát, a ki egymásról a legnagyobb veszélyben is
megemlékezik.</p>
<p>A lipcsei háromnapos ütközet második napjára érkezett oda
Simonyi hadosztályával.</p>
<p>Rögtön a hadsorba állították, s a mint odaállt, rögtön kezdett
az öreg golyó és a gránát feje körül süvölteni.</p>
<p>E pillanatban jön hozzá egy ifjú tiszt, a ki <span class=
"pagenum"><a name="Page_182" id="Page_182">-182-</a></span> mondja
neki, hogy őt a táborból futárul küldik Magyarországba, nem izen-e
haza valamit?</p>
<p>– De izenek, szólt az ezredes s leszállva lováról a földre, egy
lapot kiszakított tárczájából s a következő sorokat irá a
legkedvesebb barátjának Kállay Miklósnak, ki akkor Szabolcsmegye
első alispánja volt.</p>
<p>«Az eső esik, az ágyúgolyóbis egymást éri körülöttem, de mégis a
gyepen hasmánt írok méltóságos úrnak ezen főtiszt által, hogy tudja
meg, hol vagyunk.»</p>
<p>Egy párszor oda csapott mellé az ellenség otromba golyója,
telerugta felturt földdel a levelet.</p>
<p>Az izenetre váró fiatal tiszt nógatta Simonyit, hogy menjenek
onnan, de az mosolygott, lerázva leveléről a földet: «legalább nem
kell porzó.»</p>
<p>Érzé talán, hogy soha olyan közel nem állt még a halál fenyegető
arczulatához s keze irását akarta róla adni, hogy halála óráján sem
félt.</p>
<p>Nemsokára riadót fúttak, támadni kellett; Simonyi szokás
szerint, mint a ki arra számít, hogy az egész hadsorban minden
osztály akként teljesíti kötelességét, a mint ő, nyolczszáz
huszárral bevágott az ellenségbe, négyszázat tartalékul hagyva.</p>
<p>Midőn azután az ellenfél hadsorát keresztülvágta, akkor vevé
észre, hogy három ezreddel áll egyedül szemben és sehonnan sem jön
számára segítség.</p>
<p>Egy szoros út volt mögötte, melyen keresztül kellett vonulnia.
<span class="pagenum"><a name="Page_183" id=
"Page_183">-183-</a></span></p>
<p>Itt gonosz csatája támadt. Az ellenség túlnyomó ereje egészen
reá nehezült, a szűk úton minden századát külön vezette csatába,
mikor az egyik kifáradt, a pihentet hozta elő, a többi az alatt
vonult vissza, míg emezek verekedtek, s ha néhány lépésnyire
megfordíthatták az ellenséget, ők is nyargaltak utánuk.</p>
<p>Ez gonosz egy tusa volt.</p>
<p>Csak a vezér örökké éber lelke őrizte meg az egész ezredet az
elveszéstől; ki személyesen harczolt minden támadásnál, mintha a
halált keresné.</p>
<p>Midőn már biztonságba hozta menekvő csapatját, ez utolsó roham
után, egy franczia lovas vadász visszafordulva nyergében neki
czéloz karabinjával Simonyinak s úgy lövi őt melle közepén, hogy
kezéből rögtön kihull a kard, s a hős hátra hanyatlik nyergében,
elborult szemekkel, elsápadó arczczal.</p>
<p>Rémült vitézei odaugranak hozzá, leemelik lováról eszméletlenül;
sok vén barázdás arcz, ki maga sem tudná, mikor könyezett
legutoljára? keserű könyekkel áztatá vezére kezeit.</p>
<p>«Elesett Simonyi!»</p>
<p>Csak vén huszárja, az öreg káplár, János, ki hajdan Pancsova
alatt megmenté a töröktől a «tintás szájú diákot», nem akarta azt
elhinni, hogy Simonyi meghalhatott volna.</p>
<p>Meghalt volna? még pedig nem is dicső kardvágástól, hanem mert
egy ostoba golyó megbotlott benne; nem lehet az!</p>
<p>«Nézzétek, még most is jár a szája, mintha azt mondaná: előre
fiaim!» <span class="pagenum"><a name="Page_184" id=
"Page_184">-184-</a></span></p>
<p>Kigombolta sietve mentéjét s im, a gonosz golyó ott volt Simonyi
tárczájában, keresztülfúrva azon huszonhat lapot, s megakadva a
huszonhetedikben. Az ezredes csak a szivén történt ütéstől ájult
el.</p>
<p>A mint öltönyét kibonták, föleszmélt, körültekintett: a harcz
még egyre tartott ott elől, első szava volt kardját, lovát
kiáltani, felszökött a nyeregbe újra s visszanyargalt a
csatába.</p>
<p>A francziák, kik látták őt néhány perczczel elébb elesni,
lováról lelövetve, megrémültek sírból fölkelt halavány arczától s
hanyatthomlok futottak el abból a csatából, melyben a holtak is
újra feltámadnak folytatni a verekedést.</p>
<p>Bizonyára Simonyi nagyon is közel volt hozzá, hogy halott
legyen, csak egy papirlap, csak egy olyan vékony levél, a milyenre
ezt az eseményt leirtam, választá el őt a sírtól. – Az ostoba golyó
nem bírt azon általtörni. A pánczélt megjárta volna, s a papiros
csuffá tette.</p>
<p>Tiszteljétek a papirost!</p>
<h3>XIV. MILYEN ÜLÉS ESIK A CSÁSZÁRI TRÓNBAN?</h3>
<p>Napoleon, a győzhetlen, megbánthatá valamivel azt a
csillagzatot, melyben eddig annyit bizott, a szerencse elfordítá
tőle arczát, legyőzetett.</p>
<p>A futó oroszlánt saját országába követték üldözői.</p>
<p>Simonyi seregének paripái olyan büszkén <span class=
"pagenum"><a name="Page_185" id="Page_185">-185-</a></span>
szedegették lábaikat, mintha ők is tudnák, hogy ezen út Párisba
vezet!</p>
<p>Február 15-én, a mint a hajnali nap besugárzá a vidéket, Simonyi
a fényes hajnal ragyogásában egy tündöklő palotát láta maga előtt;
valami tündér kastélyt azok közül, mikről az ezeregyéjszaka regéi
mesélnek, aranyozott magas tetőkkel, érczrácsokkal, pompás faragott
szobrok homlokzatán, márvány oszlopcsarnokok tornáczain, s magas
ablakai, szines üvegekkel.</p>
<p>A császár kastélya volt ez Fontainebleauban (Fontenbló), három
dúsgazdag királynak kedvencz mulatóhelyén, kiket hogy a fényben,
pazarlásban a kis káplárból lett nagy császár híven tudott
utánozni, azt e kastély is bizonyítá.</p>
<p>Simonyi nyargalva vágtatott be a kastély udvarára: előtte való
nap még Napoleon maga volt abban. Harczi népe tábort ütött a
császári vadas kertben, ő maga törzstisztjeivel felment a kastély
lépcsőin.</p>
<p>A palota kormányzója, forradalmi osztályvezér, most pedig
Napoleon udvarában tökéletesen kiképzett udvaroncz, engedett a
helyzet kényszerűségének s kinyitá a termeket a magyar hadfiak
előtt.</p>
<p>Minden szét volt szórva a termekben, mint sietséges futás után
szokott. Az ágy még vetetlen, melyben a fogoly pápa aludt, kit az
előtt négy órával vittek odább a francziák magukkal.</p>
<p>A kormányzó végig vezette a tiszteket a fényes termeken, hideg
lenézéssel tudatva velük, mennyire érdemetleneknek tartja őket azon
tiszteletre, hogy most a császár termeiben járjanak. <span class=
"pagenum"><a name="Page_186" id="Page_186">-186-</a></span></p>
<p>Végre a császári elfogadó terembe érkeztek.</p>
<p>Ott állt a fényes trón, bibor mennyezettel, aranynyal és
ezüsttel kivarrva, a vert arany angyalkák csak úgy görnyedtek a
gyöngyös bojtok terhe alatt, mik a földig értek.</p>
<p>A kormányzó csak várta, ha leborulnak-e a barbár magyarok a
leghatalmasabb franczia trónja előtt, s megcsókolják-e annak
zsámolyát?</p>
<p>Simonyit vérig sérté a franczia büszke dölyfe.</p>
<p>Egyet gondolt. Föllépett a trón lépcsőjére, feltevé csákóját
fejére s leülvén a szép himzett aranyos vánkosra, előkeresé kurta
szárú tajtékpipáját tarsolyából s nyugodtan rágyujtott és füstölt
belőle a bibor mennyezet alatt.</p>
<p>A kormányzó a milyen vörös volt eddig, olyan sápadt lett e
látványra.</p>
<p>Egy barbár a császári trónban ülve és pipázva!</p>
<p>Mily rettentő gúny azon ember büszkeségére, a ki azt azért
emeltette magának, hogy őt ott az egész világ bálványozza.</p>
<p>Simonyi odainté a kormányzót.</p>
<p>– Szeretitek-e a császárnétokat? kérdé tőle.</p>
<p>– Igen.</p>
<p>– Hát a császárt?</p>
<p>A franczia kitérőleg felelt.</p>
<p>– Mi óhajtjuk a békét.</p>
<p>– Úgy nem szeretitek a császárt, mert Napoleon nem szereti a
békét.</p>
<p>A kormányzó udvaronczhoz illő nyelven viszonzá:</p>
<p>– A franczia úgy beszél, a hogy kénytelen, de úgy gondolkozik, a
hogy akar. <span class="pagenum"><a name="Page_187" id=
"Page_187">-187-</a></span></p>
<p>Simonyi kiverte pipája hamvát a trón-oszlophoz, leszállt belőle
s parancsolá a kormányzónak, hogy mutassa meg nekik a császárné
szobáit is.</p>
<p>A kormányzó azzal vigasztalta lelkét, hogy e hadfiakat magában
silány durva rablóknak rajzolá, kik rabolni jöttek ide s
ittlétükkel nem a termeket, de saját magukat bélyegzik meg.</p>
<p>A császárné termeibe érve, a himzett mennyezetes ágy akkor is
fel volt vetve, melyben a császárné szokott aludni. Az ágy előtt
egy pompás selyemszőnyeg; Mária Luiza saját kezének himzése.</p>
<p>Simonyi dicsérte a szőnyeget, hogy az milyen szép. A kormányzó
azt hivé, hogy megértette, mit akart ezzel mondani? Azzal szépen
összehajtá a szőnyeget s megkinálta vele Simonyit: tessék. Jó lesz
tábori takarónak.</p>
<p>Simonyi büszkén utasitá azt vissza.</p>
<p>– Nem jöttünk mi ide rabolni. A császárné a mi fejedelmünk
leánya, s annak ágyszőnyegével nem fog egy jobbágya is takarózni!
Tartsd meg császárod számára palotája kincseit, s ha jön utánunk
más, mondd meg neki, hogy magyarok voltak itt, és nem vittek el
semmit: hogy magyar huszár kiverte pipáját császárod trónjának
karfájához, de levett süveggel, tiszteletet adva állt meg
császárnéd termében!</p>
<p>Simonyi és huszárjai hidegvérrel mentek végig a fontainebleaui
kincsek és ritkaságok tárain, megtapogatták a drágaköves
régiségeket, a kirakott billikomokat, vert aranyékszereket és nem
mondhatta senki, hogy csak egy boglár is eltünt volna onnan, mikor
eltávoztak. <span class="pagenum"><a name="Page_188" id=
"Page_188">-188-</a></span></p>
<h3>XV. PEZSGŐSPALACZK- ÉS ÁGYÚDURROGÁS.</h3>
<p>«Igyatok uraim, vendégeskedjetek! Tegyétek magatokat úgy, mintha
otthon volnátok.» Igy szóltak a francziák Fontainebleauban a
diadalmas hadfiakhoz.</p>
<p>Száz tiszt számára volt rendezve a nagyszerű lakoma, de hozzá
ülhetett volna háromszáz is, rakott volt az asztal, csak úgy
görnyedt bele, nem is volt pecsenye, ha csak nem fáczánhús, nem is
volt bor, ha csak nem champagnei.</p>
<p>Maguk a főfő polgárok szolgáltak fel az asztalnál, a kormányzó
nyitogatta a pezsgőspalaczkokat; úgy durrogtak azok, mint az ágyúk,
úgy folyt a piros bor, miként a piros vér.</p>
<p>Jó kedve volt mindenkinek, a huszárok összeölelkeztek vidám
gazdáikkal, pajtásságot ittak egymással, a kozák tisztek igen
szépen tánczoltak és daloltak nemzeti nótákat.</p>
<p>«Igyatok, vigadjatok nagyságos uraim!»</p>
<p>És az alatt szép csendesen huzódott össze a háló Simonyi tábora
körül; a kormányzó értesíté a Melunnél álló franczia hadtestet
különös vendégei felől, s az rögtön átkelt a Rajnán, hogy a míg a
császári várban megtelepedett hadosztály vigan dőzsöl és
vendégeskedik, egyszerre ott nyomja az egész szentségtörő csapatot,
melynek vezére a császári trónba mert felülni. Nyilván más magas
hely volt számára szánva.</p>
<p>Ezért kinálkoztak oly nagyon és örömest a franczia urak:
<span class="pagenum"><a name="Page_189" id=
"Page_189">-189-</a></span></p>
<p>«Igyatok vitéz uraim!»</p>
<p>Simonyi érzett valamit, mert a midőn tisztei az asztal felett
egymást czukorsüteményekkel hajigálták, tréfásan mondá nekik:</p>
<p>– Majd megennétek még holnap!</p>
<p>A palaczkok még durrogtak, midőn a vén János káplár, kinek csak
a suviksztól volt még a bajusza fekete, jő nagy vágtatva a
kastélyba s jelenti az ezredesnek titokban, hogy az ellenség átkelt
a Rajnán s minden oldalról közelít.</p>
<p>Ne szólj senkinek a teremben, sugá neki a vezér. Azzal odaintve
egyenkint hadsegédeit, vidám arczczal mondá el nekik hirtelen, mit
tegyenek? A szétoszlott hadcsapatok hirtelen vonuljanak Namur város
felé, a többiek húzódjanak át Fontainebleaun: mikor minden rendelés
meg lesz téve, adjanak jelt egy ágyúlövéssel. A hadsegédek siettek
a parancsokkal.</p>
<p>«Igyatok vitéz uraim!»</p>
<p>A víg urak ittak tovább, hajigálták az üres palaczkokat a
falhoz; és megtanulták a kozákoktól az éneklést.</p>
<p>Simonyi szép csendesen egy darab kenyeret, a mi senkinek sem
kellett már, a csákójába csempészett.</p>
<p>Egyszerre hangzott az ágyúlövés.</p>
<p>– No urak, mostan félre a palaczkkal, előre a karddal! Vége a
vendégségnek, most kezdődik a táncz!</p>
<p>A gazdák szaladtak erre, a vendégek arra; a poharak helyett
csörtettek a kardok, a mámor kirepült a fejekből egyszerre.</p>
<p>Simonyi készen volt. <span class="pagenum"><a name="Page_190"
id="Page_190">-190-</a></span></p>
<p>Tudta, hogy körül van fogva, de azt is tudta, hogy máskor is
kivágta ő már magát ilyen bajból.</p>
<p>Roppant erejü lovas és gyalog had jött ellene, tömérdek ágyúval
és Simonyinak egész seregével a városon kellett keresztülhúzódni,
hogy Moret városába juthasson, melyet hogy mi ok volt neki minden
áron elérni, később azt is megmondom.</p>
<p>A mint seregei dob- és trombitaszó mellett csendesen vonulnak
végig Fontainebleaun, egyszerre csak elkezdenek rájuk az ablakokból
lövöldözni.</p>
<p>A jó franczia háziurak, kik az imént oly vigan durrogtatták a
pezsgős üvegeket, most még egyszer oly vigan durrogtatták a
puskákat uri vendégeik ellen.</p>
<p>Egy franczia zászlóalj belopózott a császári kastélyba s
veszedelmes gátat vetett a visszavonulóknak.</p>
<p>Kívül, belül a veszedelem, a városon kivül ostromló sereg, belül
utczai harcz, akárki is elvesztette volna itt az eszét, csak
Simonyi nem.</p>
<p>Hirtelen leszállt lováról s három század gyalogságot az
Eszterházy-ezredből magához véve, megtámadta velük a császári
kastélyt.</p>
<p>Az ellenség háromszor kirontott onnan, a kormányzó által
vezérelve, mindannyiszor vissza lőn verve, a harmadik rohamnál a
vörösképű maga is elesett s arcza fehér lett örökre.</p>
<p>E dühös viadal alatt idejük maradt a többi csapatoknak békében
átvonulni a városon, s midőn az egész hadtest kihúzódott, Simonyi
ismét lóra kapott, előre nyargalt, s a moreti országúton útját álló
francziákat széjjelverve, <span class="pagenum"><a name="Page_191"
id="Page_191">-191-</a></span> szerencsésen megérkezett Moret alá,
mely város a Loing vize mellett fekszik.</p>
<p>Már most megmondom, hogy miért kellett neki Moret városába
menni? Mert Simonyi nemcsak azért volt jó katona, mert bámulatos
hőstetteket követett el, de még inkább azért, hogy mikor valami
nagy erőfeszítéssel hallatlan dolgokat vitt ki, mindig tudta, hogy
ez áldozatra ott szükség volt, s hős karjával nagy bajt hárított el
az egész seregről.</p>
<p>A velünk szövetséges würtembergi herczeg hadserege ott állt
Montereaux (Montró) városában s a Simonyit üldöző sereg
rendeltetése az volt, hogy e hadsereget megkerülve, két tűz közé
szorítsa.</p>
<p>A Loing vizén azonban csak Moretnál lehetett átmenni. Simonyi
feladata e szerint az volt, hogy az ottani hidat védje, a míg a
herczeg értesülhet a fenyegető veszélyről.</p>
<p>Idáig folytonosan védve tartá magát; itt szemközt fordult és
megállt.</p>
<p>Nyomról-nyomra engedé csak elfoglalni a tért, utczáról-utczára
vívatá a harczot, s midőn a várost nem tarthatá többé a túlerő
ellenében, hirtelen torlaszokat rakatott a hid előtt egy malomból
elhozott buzás zsákokból s e sajátságos bástya mögött folytatta a
harczot.</p>
<p>A golyó, a gránát, a tüzes röppentyű mint a jégeső hullott a
hídra, az ágyúk rést törtek a sánczban s a franczia hadoszlopok
rohammal foglalták el azokat. Simonyi népe csüggedni kezdett.</p>
<p>Ekkor ő maga szuronyos puskát ragadva <span class=
"pagenum"><a name="Page_192" id="Page_192">-192-</a></span> kezébe,
a gyalogság élére állt s megrohanta az ostromlókat és elverte őket
a hídról.</p>
<p>A golyó oly sűrűn dongott körülötte, mint a méhraj, de valamint
a méhek megismerik gazdájukat s nem szállnak rá, a golyó is
kikerülte Simonyit, s midőn mellette úgy pusztult az ember, hogy a
halottak állva maradtak egymás mellett, neki még a hajaszála sem
görbült meg.</p>
<p>Késő estig megtartá a hídfőt. Ott állt a halál kapujában,
harczolva és lelkesítve bajnokait.</p>
<p>Midőn az est leszállt, akkor feladta a hidat s jól tudva, hogy
az ellenség sem képes őt tovább üldözni, egy rossz, félre eső
faluig visszahúzódott fáradt seregével, melynek házait előtte
keresztül ment hadak már jól kipusztíták.</p>
<p>Itt egy ajtó- és ablaknélküli házban megszállt kifáradva
testben, de lélekben nem.</p>
<p>A tegnapi lakoma óta egy falatot sem evett még. Most eszébe
jutott, hogy egy darab kenyeret csákójába dugott onnan, s azt
elővevé most.</p>
<p>János káplár nem engedte, hogy ezredese oly szárazon
vacsoráljon; talált egy ablakban valami mécset, abban volt egy kis
zsir: felkutatta a padlást, egy pár tojást lelt még ottan, abból
rántottát készített vitéz ezredesének! Hires szakács volt János
gazda, olyan jól esett gazdájának a mécses rántotta, mint hajdan
ujoncz korában a puskaporos gulyáshús; még az ujjait is megnyalta
utána.</p>
<p>– Nagy szakács kend, János vitéz; jobban izlik a főzte, mint a
franczia szakácsok minden fűszerszámos mártaléka! <span class=
"pagenum"><a name="Page_193" id="Page_193">-193-</a></span></p>
<h3>XVI. BECSÜLET AZ ELLENSÉG FÖLDÉN.</h3>
<p>Különös világ az ilyen háború. Ma ellenség, holnap jó barát
száll a házhoz: mind a kettőre egyformán kell mosolyogni; soha sem
tudja senki: a közelgő dandár jó szót hoz-e, vagy tüzet a
városra?</p>
<p>Simonyi abban kereste a becsületet, hogy népét, bármerre jár, az
ellenség tolvajnak, rablónak ne mondja. Különösen őrzé katonáit
attól, hogy durva szenvedélyeikkel a szép nemet meg ne sértsék. A
huszárnak a nélkül is olyan jó módja van, hogy a hol meglátják,
mindjárt megszeretik, hogy sértené meg hát az udvariasságot, a
mivel a nő-erénynek tartozik?</p>
<p>Hanem ez természetesen nem áll a kozákokra nézve. E nagy
szakállas, torzonborz hadfiak előtt futottak a franczia menyecskék
s azokra nézve szükek voltak az udvariasság korlátai.</p>
<p>Bourg en Bresse városába érve, csodálkozva vevék észre a
hadfiak, hogy ebben a városban nincsenek fiatal leányok. Hová
lettek, hová tünhettek el?</p>
<p>Simonyi azt remélte, hogy itt néhány napig fog pihenhetni, azért
embereit jól bekvártélyozva, kiadá nekik a parancsot, hogy magát
mindenki tisztességes emberhez illően viselje, kiváltképen az
asszonyi nem irányában.</p>
<p>Az természetesen nem volt mondva, hogy borokat nem szabad inni;
tehát egynéhány huszár, János vitéz vezetése mellett, megsejtve
valahol egy jó tágas pinczét, megszólítá a tulajdonost,
<span class="pagenum"><a name="Page_194" id=
"Page_194">-194-</a></span> hogy engedje őket oda egy kicsinyt
betekinteni.</p>
<p>Az ember térdre esett, úgy könyörgött, hogy ne kivánják azt
tőle, neki ott igen drága borai vannak.</p>
<p>«Hiszen csak nem fél tőle, hogy mind megiszszuk? Ide a
kulcscsal.»</p>
<p>A gazda remegve nyitá fel előttük az ajtót s im a bámuló
huszárok hordók helyett harmincz szép fiatal lánykát pillantának
meg maguk előtt, kiket a város lakói ide zártak el féltükben.</p>
<p>– No már ez nem nekünk való, mondá erre János vitéz; ne
sirjatok, porontyaim!</p>
<p>Azzal becsapta az ajtót, bezárta azt s elvivé a kulcsot
Simonyinak.</p>
<p>Simonyi mosolyogva hallá e fölfedezést, s midőn bealkonyodott,
saját maga sietett az ártatlan szüzeket kiszabadítani önkénytes
fogságukból s azután haza kisérteté őket udvarias tiszteivel
szüléik házába, biztosítva mindenkit, hogy ha katonái közül csak
egy pajkos szóval is meg meri bántani őket valamelyik; azt rögtön
főbe löveti.</p>
<p>Az emberséges rendtartással különösen megnyeré a becsületes
polgárok szivét, a kik már most nem bánták volna, ha mindig ott
marad is.</p>
<p>Minthogy pedig maga Simonyi is azt hitte, hogy egy napot
legalább ott tölthet, két szép arany óráját elküldé az óráshoz,
hogy igazítsa meg.</p>
<p>Délben azonban, a mint épen ebédnél ülnek, egyszerre hangzik a
riadó: jön az ellenség.</p>
<p>Rögtön lóra kellett ülni és gyorsan vonulni ki a városból,
folytonos csatározás mellett.</p>
<p>A jámbor lakosok akkor nem hogy megtámadták <span class=
"pagenum"><a name="Page_195" id="Page_195">-195-</a></span> volna
Simonyi menekvő seregét, sőt maguk segítettek a huszároknak
lovaikat fölnyergelni és siettették az elmaradozókat.</p>
<p>A mint Simonyi a város kapujához ér, odaugrott hozzá az órás s
nyujtja neki mind a két ott hagyott arany óráját.</p>
<p>Azokat bizony ott feledte volna, ha a jámbor franczia utána nem
szalad velök.</p>
<h3>XVII. A LYONI NAP.</h3>
<p>A francziák végerőfeszítése nem használt már, mindenütt tért
veszítettek: Augerau (Ozsró) tábornok végre Lyonba vonta össze
hadseregét azon kétségbeesett szándékkal, hogy ott az utolsó
emberig fogja védeni magát.</p>
<p>A szövetséges sereg, a Rhone folyam innenső partjáról nézett
vele farkasszemet, s azon folyt a tanakodás, hol lehetne e folyón
általkelni Lyon ostromára?</p>
<p>A Rhone vize körülbelül olyan nagyságú, mint a Tisza, de olyan
sebes mint a Kőrös, s a mikor megárad, hajóval is nehéz rajta
általkelni.</p>
<p>A francziák minden hidat leégettek maguk mögött, a dereglyéket
átvitték a tulsó partra s a folyam tavaszi áradása miatt tábori
hidat lehetetlen volt rajta verni.</p>
<p>Többször megpróbáltatták kozákokkal az átusztatást, de azok
mindig kénytelenek voltak visszatérni a ragadó ár forgói közül s
azt mondták, hogy az lehetetlen.</p>
<p>Ekkor érkezett meg a Hardegg-hadtesthez <span class=
"pagenum"><a name="Page_196" id="Page_196">-196-</a></span>
Simonyi. Megérté, hogy miről van szó; még folytatását is tudta
adni.</p>
<p>Nem elég átmenni a tulsó partra, de megtámadni Lyon városát s
megrémíteni a magát biztosságban hivő ellenséget.</p>
<p>Ez a munka az ő számára született!</p>
<p>Márczius 20-án a Rhone vize szokatlanul sok jégtáblát sodort
hullámai között, annak jeléül, hogy valahol a magasabb részeken az
álló jég megindult.</p>
<p>Késő este, alkonyat után neki indult Simonyi e jeges árnak három
svadron huszárjával és egy ezred kozákkal, hogy a tulsó partra
átusztasson.</p>
<p>A vezényszóra soronként bocsátkoztak az elszánt vitézek a hideg
habokba, középen a vezér, ki oly hidegvérrel kormányozott ott is,
mintha a köves országuton járnának.</p>
<p>Nemsokára az egész csapat a víz közepén uszott; nem látszott más
ki a habból, csak a lovak tüsszögő fejei, a huszárok övig
elmerülve, a kozákok lovaik nyakára borulva, messzenyuló
dárdáikkal.</p>
<p>Egy-egy éles jégtorlatot vitt közéjük a sebes hullám; egy-egy
paripa horkolva bukott el gazdástól. Az elmerülő lovag tudta, hogy
kiáltani vétek s uszott a másik lovába kapaszkodva, vagy elhalt, ha
a hidegtől görcs állt tagjaiba; egy jajszó nélkül.</p>
<p>A többi csendesen haladt előre.</p>
<p>A túlparton még csak őrei sem voltak az ellenségnek felállítva,
annyira hihetetlen eszme volt, hogy itt valaki átjöhessen.
<span class="pagenum"><a name="Page_197" id=
"Page_197">-197-</a></span></p>
<p>Az első sor végre partot ért, és sietett a többit kivonszolni a
vízből.</p>
<p>Elgyalázva a hidegtől, gémberedetten jutott partra az egész
vakmerő csapat, facsaró víz minden ruha s fölöttük a hideg éjszaka,
csipős tavaszi szelével.</p>
<p>Simonyi azt gondolá, hogy a munka kimelegít s rögtön szétküldé
száz lovagját, hogy nyargalják be az utakat, s hirdessék
mindenfelé, hogy az egyesült hadsereg átkelt a Rhone folyamon, s a
Párisba vivő országutat fenyegeti.</p>
<p>A huszárok egész Lyon kapujáig száguldoztak, s a külváros előtt
felállított őrszemekre kezdtek lövöldözni. A rémület leirhatatlan
lett Lyonban, annyival inkább, mert ez oldalról legkisebb
veszélytől sem tartottak.</p>
<p>Augereau rögtön felpakoltatott s még azon éjjel kivonult
hadseregével a városból s reggelre a szürkülő hajnal megmutatá
Simonyinak a távol országutakon végig vonuló hosszú csapatokat,
mikből kivillogtak a szuronyok.</p>
<p>Az ellenség hadserege elhagyta Lyont.</p>
<p>De Simonyi még azt is meg akarta tudni, hogy ki maradt ott?</p>
<p>Csapatjait vigyázatosan felosztva a város körül, maga kétszáz
huszárral és száz kozákkal megindult Lyon városába betekinteni.</p>
<p>És ez nem volt huszáros bohóság: a minőt egykor Homburgban
követett el. Ez egy bátor merénylet volt, melytől az egész egyesült
hadsereg előhaladása függött.</p>
<p>Meg kellett tudni: minő erő áll ellent Lyonban? és e tudósítást
megküldeni a fővezéreknek. <span class="pagenum"><a name="Page_198"
id="Page_198">-198-</a></span></p>
<p>A feladat első fele könnyű, de a második nehéz.</p>
<p>Hogy fog Simonyi a vizen keresztül visszamenekülhetni, ha
üldözőbe veszik?</p>
<p>Ezt mind jól meggondolta és tett felőle.</p>
<p>A Faubourg de la Guillotiere elővároshoz érve, semmi
ellentállásra sem talált.</p>
<p>Hogy az út tisztán maradjon háta mögött, míg a hosszú,
tekervényes főutczán végig haladt, mindenütt pisztoly-lövésnyi
távolban egy-egy kozákot hagyott hátra maga után.</p>
<p>Így jutott el egész a kőhidig, mely a belvárost a külsővel
összeköti.</p>
<p>Itt egyszerre János káplár, ki hat legénynyel mint előörs
lovagolt előre, megpillantja a piacz közepén álló franczia
lovasságot.</p>
<p>Egy egész hadoszlop volt ott még.</p>
<p>Azok is, a mint megpillanták a huszárokat, egyszerre megrohanták
őket.</p>
<p>Ez volt a legválságosabb óra.</p>
<p>Simonyi átlátta, hogy itt most visszafordulni annyit tesz, mint
biztosan elveszni.</p>
<p>Ha ők a városból ki engedik magukat szoríttatni, az ellenség
meglátja, hogy mily kevesen vannak; s ők fáradt, elcsigázott
lovaikkal mielőtt a parthoz érnének, össze lesznek aprítva, és ha
ujra meg akarják kisérteni a folyamon való átusztatást, egy sem
menekül meg közülök.</p>
<p>Itt csak a kard segíthet ki!</p>
<p>Hirtelen összegyüjté embereit s egy svadronyával dühösen
szemközt csapva az ellenséggel, azt merészen visszaverte.</p>
<p>A francziák megfeszíték minden erejüket, hogy <span class=
"pagenum"><a name="Page_199" id="Page_199">-199-</a></span>
Simonyit kiverhessék a síkra, de ő is elővette minden vitézségét,
hogy őket semmi áron ki ne bocsássa a szűk utczából.</p>
<p>Ez volt rá nézve az élet vagy halál kérdése.</p>
<p>Végre a francziák fáradtak ki a kétségbeesett viadalban s nem
tudhatva meg, kik és mik következnek azon pár száz vitéz háta
mögött, a kik a főutcza torkát elfoglalva tartják? elcsüggedve
tértek vissza, felgyujták podgyász-szekereiket s a vienni
országuton kivonultak a városból.</p>
<p>A következő pillanatban már Simonyi nem tudott semmit arról,
hogy minő halálos veszedelemben forgott, s hogy magához
következetes maradjon, még ő rohant a futók után s elfogott belőlük
tömérdek tisztet, tábori készletet és vagy háromszáz katonát.</p>
<p>Még aznap délben segítséget kapott Simonyi Hessen-Homburg
herczeg által s másnap reggel Lyon városa piaczán osztotta ki
parancsait; – zsákmányúl nyerve ágyúkat, táborszereket, s
megszabadult hadi foglyokat mindenféle nemzetekből. E merész harcz
jutalmául nyerte ott a csatahelyen a Lipót-rend kormányzói
keresztjét.</p>
<h3>XVIII. A SZERELMES OROSZLÁN.</h3>
<p>Még egyszer elszabadultak a harczok denevérszárnyú angyalai.</p>
<p>Még egyszer ki kellett húzni azt a kardot, mely már annyi véres
nyomot hagyott az ellenség földén. Még egy véres csata, melyen négy
óriás birkózott egymással. <span class="pagenum"><a name="Page_200"
id="Page_200">-200-</a></span></p>
<p>Azután elcsendesült minden; a legnagyobb hős elbukott; Napoleon
elveszté a waterlói csatát, elveszté országát, elfogták, bezárták
nagy tenger közepébe, ott elmult, elveszett. Elcsendesült
minden.</p>
<p>Hüvelyébe csuszott a kard, kizöldült a véres mező,
Francziaország városaiban idegen urak parancsoltak.</p>
<p>Simonyi Marcigni (Márszinnyi) városába rendeltetett
kormányzónak, s a körül fekvő három vármegye (departement)
parancsnokának, melyet négy zászlóalj gyalogsággal, saját ezredével
s hat ágyúval tartott megszállva.</p>
<p>A nagykállói köznemes fia, a tudatlan diák, három vármegyének
volt ura Francziaországban!</p>
<p>Marcigni városba érve, első éjjel mindjárt jelentik neki, hogy a
franczia lakosság zendülést forral, s a kis helyőrséget, melyet
Simonyi odahozott magával (serege nagy részét könnyebb élelmezés
végett a falvakra osztván széjjel), éjszaka meg akarják
támadni.</p>
<p>Simonyi rögtön tudatá a maire-el (városbiró), hogy ő békét jött
csinálni, de ha úgy kivánják, tud háborút is csinálni. Ha nem
tetszik a lakosoknak az, hogy ő csak oly kis sereggel tartja
városukat megszállva, a kedvükért hozhat oda még többet is: ám ők
lássák, hogy élelmezik?</p>
<p>Meg is tette, a mit mondott. Széjjel levő csapatjait mind
berendelé a városba s beszállásolá a házakba, s várta, hogy hát ez
hogy fog majd tetszeni?</p>
<p>Néhány nap mulva tizenkét ifjú delnő, a város <span class=
"pagenum"><a name="Page_201" id="Page_201">-201-</a></span>
legszebb, legtiszteletreméltóbb hölgyei jelentek meg a parancsnok
szállásán.</p>
<p>Egy fiatal marquisnő, olyan elmés és szelid, a milyen szép és
bájoló, szólt Simonyihoz az igazi érzés hangján.</p>
<p>Elmondá előtte a gyászt, melyet nemzetének elestén minden
honleány szive érez, csaknem mindenkinek testvére, férje, édes
atyja maradt el a csatában. Minden háznak van halottja. Hivatkozott
a magyar bajnok nemes szívére, hogy nem fogja a megalázottak
szomoruságát új szégyennel is tetézni s örömét találandja benne, ha
azokat, kiket vitéz kardja elejtett, gyöngéd kezeivel
fölemelheti.</p>
<p>Simonyi perczenkint növekedő megindulással hallgatá a bűbájos
delnő szavait; midőn az sírt, nem állhatá meg, hogy ő is ne
könnyezzen, midőn az könyörgött, nem állhatá meg, hogy szive el ne
lágyuljon, midőn az őt nemes férfinak nevezte, valóban az is
volt.</p>
<p>Meghajtá magát a hölgyek tiszteletreméltó arcza előtt, s azt
mondá nekik, hogy a kik kegyelmet kérnek tőle, azokhoz kegyelmes
fog lenni.</p>
<p>Egy hálateljes pillantás ama minden gyémánt ragyogásánál
fényesebb szemekből jutalmazá ez igéretét. – Ezen tekintet varázsa
soha sem mult el Simonyi szivéből.</p>
<p>Hisz még akkor csak harminczhét éves férfi volt; s huszonkét év
óta folytonosan a csatamezőn, nem ismerheté még, hogy mi a
szerelem?</p>
<p>Még aznap visszaparancsolá összevont seregeit a falvakba, csak
néhány századot tartva maga mellett. – Éjjel pedig tábori
zenekarával sorba <span class="pagenum"><a name="Page_202" id=
"Page_202">-202-</a></span> járta a tizenkét delnő házait s
ablakaik alatt mindegyiknél három dalt fuvatott; kivéve a szép
szónoknőt: – ott hatszor hangzott a zene.</p>
<p>Simonyi azontúl naponkint találkozott szép ideáljával, a
francziák megszerették a magyarokban ellenségeiket, s nem mult el
nap, hogy valamely háznál dalidó, műkedvelői szinjáték, s egyéb
társas vigalom nem tartatott volna kedvükért.</p>
<p>A hős, ki bevégzé Herkules tizenkét munkáját, legyőzetett a
tizenharmadikban: legyőzetett a szép asszony szép szemei által.</p>
<p>Ő, ki Montbilliárd várát egy nap alatt el tudta foglalni, egy
sokkal gyöngébb várnak, egy asszony szivének meghódításához alig
mert kezdeni.</p>
<p>Ha szép volt őt látni a férfiak elleni harczban, csupa
gyönyörűség elnézni a nők ellenében.</p>
<p>A milyen bátor és elszánt amott, oly gyöngéd és félelmes itt.
Amott nyilt arczczal rohant az ágyútűznek, itt csak titokban mert
lépést haladni.</p>
<p>A marquisnőnek<a name="FNanchor_2" id="FNanchor_2"></a><a href=
"#Footnote_2" class="fnanchor">2)</a> édes atyja falusi uradalmán
lakott, nagyon megfogható okokból félrevonulva a fővárosoktól,
mikben idegen seregek tanyáztak.</p>
<p>A marquisnő igen szerette édes atyját, az öreg marquis pedig
igen szeretett vadászni.</p>
<p>Ez időben pedig olyan állapotba jutottak a jámbor francziák,
hogy még a vadászfegyvereket is elszedték tőlük. Az öreg marquisnak
csak nézni lehetett a szalonkákat, de nem utánuk lőni. <span class=
"pagenum"><a name="Page_203" id="Page_203">-203-</a></span></p>
<p>Simonyi megtudta az öregnek ezt a kinos állapotát, s rögtön
elküldött egy tisztet hozzá, irott engedélylyel, mely szerint ez a
derék, békességes hazafi tarthat annyi puskát, a mennyit csak akar
s lőhet vele minden állatot, a mi neki nem tetszik.</p>
<p>A vén marquis el nem tudta gondolni, honnan jön ez a kegyesség
egy oly vad, idegen embertől, a ki neki soha hirét sem hallotta; de
a kiről hallhatott ő annál többet.</p>
<p>Midőn azután a marquisnő egy napon édes atyját meglátogatta,
bámulva hallá az öreg úr által Simonyit magasztaltatni; kit
szivében ő is a legderekabb férfiak közé számított.</p>
<p>Simonyi pedig az alatt, míg szivének bálványa atyját látogatta,
megtudva, hogy mely napon fog visszatérni, épen rózsavirágzás
idején a környékben minden rózsát összevásároltatott s
Szent-Piertől egész Marcigni városig behinteté vele az utat, úgy
hogy a visszatérő delnő igazán «térdig járhatott a rózsában», mint
a nóta mondja.</p>
<p>Ki tett volna fel ennyi találékony gyöngédséget arról a
férfiról, a ki eddig csak véres fejekkel szokta behinteni az utat,
a merre járt?</p>
<p>Ez eszme becsületére vált volna akár egy költőnek, – akár egy
római császárnak.</p>
<h3>XIX. SZERELMES SZÍV, KEGYELMES SZÍV.</h3>
<p>Hej, kemény régula, a hadi régula! de legkeményebb az a törvény,
a mit győzelmes urak diktálnak a legyőzöttek elé. <span class=
"pagenum"><a name="Page_204" id="Page_204">-204-</a></span></p>
<p>A francziák nehezen szokhattak azon gondolathoz, hogy ő nekik
már most idegen parancsol, s kivált faluhelyen nem egyszer
megtörtént, hogy Simonyi gyalog horvátjai közül el-eltettek egyet a
láb alól, a ki azután nem jött elő, mikor a lénungot osztották.</p>
<p>E miatt azon vas törvény lett kimondva, hogy a mely faluban ily
orvtett követtetik el, azt porrá kell égetni, és a bűnösöket minden
irgalom nélkül főbe lövöldözni.</p>
<p>Egyszer Simonyi elé is három ilyen ellenszegülőt hoztak: egy
öreg földmívest és két ifjú legényt.</p>
<p>Tettüket nem tagadták, lőttek Simonyi embereire: valakit meg is
sebesítettek; úgy fogták el őket, fegyverrel kezükben.</p>
<p>Ezeknek az életeért sem adott volna már senki egy eltört
dorombot.</p>
<p>Elitélték őket mind a hármat, ki is tették már a siralomházba.
Az öreg franczia csak azon könyörgött, hogy az ő tetteért ne
gyujtsák fel szülötte helységét, ne büntessenek miatta annyi
ártatlant is.</p>
<p>Mikor már ki voltak téve a siralomházba, jön gyászba öltözve a
tizenkét delnő ismét Simonyihoz.</p>
<p>A bájos marquisnő lábaihoz borult és sírva könyörgött az
elitéltekért.</p>
<p>– Hiába, nem lehet!</p>
<p>Simonyi maga szeretett volna inkább a delnő lábaihoz borulni; de
a törvény szigorú volt.</p>
<p>– Nem lehet, nem lehet.</p>
<p>Azzal bocsátá el a hölgyeket, hogy nem adhat <span class=
"pagenum"><a name="Page_205" id="Page_205">-205-</a></span>
kegyelmet. Még a marquisnő is hiába nézett rá könyes szemeivel,
hiába szólt hozzá reszkető szavával, hiába szorítá kezét dobogó
kebléhez.</p>
<p>A törvény szigorú!</p>
<p>A mint a delnők eltávoztak, Simonyi felhozatta magához a három
lánczra vert rabot.</p>
<p>– Elkészültetek-e a halálra? – kérdé tőlük.</p>
<p>Azok felelék, hogy készen vannak.</p>
<p>– Óhajtjátok-e látni az angyalokat?</p>
<p>Azok egymásra néztek, és mit mondhattak volna egyebet, mint,
hogy óhajtják.</p>
<p>– No hát menjetek el a * * marquisnőhöz, és csókoljátok meg
kezeit, mert bizony mondom, hogy ő volt a ti őrangyalotok, a kinek
köszönhetitek, hogy most életben maradtok, és visszatérhettek
családaitokhoz, és falvaitok el nem pusztíttatnak. Hagyjátok itt a
lánczokat, azokat nem adom oda.</p>
<p>A marquisnő szomorúan ült odahaza, a midőn a három megszabadult
boldogtalan az öröm és hála könyeit sírva jő hozzá és lábaihoz
borulva, köszöni nagy zokogás közt az ő jóságának megmentett
életét.</p>
<p>A vén földész sírva mondá el, hogy őt hét árva gyermek várja
otthon, kiknek anyjuk sincsen, azoknak hálaimája egyesülten hat fel
az egek urához jóltevőnőjükért.</p>
<p>A marquisnő el volt ragadtatva Simonyinak e tette által.</p>
<p>Mások gyémántokat ajándékoznak kedveseiknek, mások igaz
gyöngysorokkal iparkodnak megnyerni imádottaik szivét; Simonyi
drágább gyémántokat és gyöngyöket tudott adni annak, <span class=
"pagenum"><a name="Page_206" id="Page_206">-206-</a></span> a kit
tisztelve szeretett: a megmentett honfiak hálakönyeit. – És a szép
delnőnek bizonyára kedvesebb volt ez a szép ajándék a tengerek és a
hegyek minden rejtett kincseinél.</p>
<h3>XX. A HŐS ÉS A POÉTA.</h3>
<p>Volt Marcigni városában egy poéta. (Boldog Francziaország, ő sem
szükölködik versirókban.) Ez a poéta csak annyiban különbözött a
magyarországi versiróktól, hogy neki tulajdon háza volt és kocsit,
lovat tartott.</p>
<p>Simonyi táborkarában pedig volt egy magyar születésü törzstiszt,
a ki különben igen jó és jámbor erkölcsü ifjú volt, de arcza
rettenetesen alkalmas volt arra, hogy a gyönge szivű embereket arra
a gondolatra vezesse, hogy Magyarországon vannak olyan vad emberek,
a kik emberhússal élnek.</p>
<p>Sűrű kondor haja, vastag szemöldöke, kiduzzadt ajkai, ripacsos
ábrázata nagyon jól hitelesíték e félelmes elővéleményt.</p>
<p>A sors, ez a poéták által különösen elhasznált eszköz, most ez
egyszer boszút állt egyik üldözőjén s úgy hozta, hogy az ijesztő
hadnagy épen az ő házához jutott szállásra.</p>
<p>A gyönge szivű Bressau (a poéták gyöngeszivűek szoktak lenni)
úgy megrettent rémületes vendégétől, hogy ijedtében ott hagyta
házát, mindenét s kifutott egy özvegy grófné jószágára, onnan írt
siralmas verseket a párisi divatlapokba, mikben keservesen
zengedezé meg, milyen pogányok <span class="pagenum"><a name=
"Page_207" id="Page_207">-207-</a></span> ütöttek tanyát múzsái
csendes templomában, hogy festenek bajuszokat az irószobájában
felaggatott tudósok arczképeinek vandal kegyeletlenséggel.</p>
<p>A pajkos tisztek e verseket azzal torolták vissza, hogy a poéta
kocsiját elfoglalva saját használatukra, ráfestették nagy betűkkel,
«a múzsák szekere», úgy jártak vele városszerte, hogy minden ember
kaczagott, a ki látta.</p>
<p>A torzonborz fiút pedig egy becsületes szatócshoz szállásolta be
Simonyi, a ki épen úgy megrettent tőle, miként Bressau, a
poéta.</p>
<p>Minden ember megszökött előle a kétemeletes házból, s a jámbor
tiszt két napig nem lelt senkit az egész rengeteg épületben.</p>
<p>Harmadnap nagy félve benyitja rá az ajtót a gazda, s látva, hogy
a tiszt az ablakon kikönyököl, bátorságot vett magának megszólítani
őt diákul.</p>
<p>«Qualem religionem habes? Comedes et suillam?» (Mi valláson
vagy? Eszel-e sertéshúst.)</p>
<p>A tiszt hátra nézett: a gazda kiugrott az ajtón, le a lépcsőn, s
úgy elszaladt, hogy soha sem látta az többet. Nyilván csakugyan azt
hitte a jámbor franczia, hogy a magyarok pogányok, a kik nem eszik
a disznóhúst. – Oh a francziáktól kitelik az ilyen tudomány!</p>
<p>Történt azonban egyszer, hogy a hirhedett magyar hőst ugyanazon
udvarias grófné, a kihez a poéta menekült, meghivá tiszti karával
együtt ünnepélyes mulatságra.</p>
<p>A tréfás tisztek oda is elvitték magukkal a <span class=
"pagenum"><a name="Page_208" id="Page_208">-208-</a></span> múzsák
szekerét, a min az egész jókedvű világ utczahosszant nevetett: a ki
nem nevetett csupán, az hihetőleg maga volt Bressau poéta.</p>
<p>Senki sem tudta, hogy ő ott van. Tudtak is nála nélkül mulatni;
ő pedig az alatt, a míg az urak vigadtak, egy szomszédszobában ült
és rágta a tollat, és írt verseket.</p>
<p>Vajjon miféle verseket irhatott?</p>
<p>Az ebéd vége felé járt már, a midőn a grófné intésére kinyilt a
rejtek szoba ajtaja s kilépett rajta – Bressau poéta: egyik kezében
nagy borostyán koszorú, másikban a megírt vers. – Odajárult
Simonyihoz, szépen meghajtá magát előtte: a koszorút letevé
tányérjára, a verset pedig elszavalta szépen az egész társaság
előtt.</p>
<p>A vers pedig igen szép volt. Simonyi az egekig magasztaltatott
abban egy franczia költő által, a miért a francziákat olyan vitézül
aprította: hasonlíttatott Nagy Sándorhoz, Achilleshez, Bayardhoz, s
más afféle ó és új világi hires verekedőkhöz; elhalmoztatott a
vitéz és dicső melléknevek minden a szótárakban feltalálható
változataival s utoljára több vitéz társaival együtt
«Francziaország megmentőjének» nevezteték el.</p>
<p>Simonyinak önmagán való uralkodását igen fényesen tanusítja az,
hogy e poétával nem bánt kegyetlenül, sőt inkább leülteté őt maga
mellé, s a grófnénak azt mondta, hogy ő a tudományoknak és a
szépirodalomnak nagy kedvelője s következőleg Bressau urat is
magasra becsüli s óhajtja, hogy a franczia irodalomnak több ily
jeles költői legyenek, miként Bressau úr. <span class=
"pagenum"><a name="Page_209" id="Page_209">-209-</a></span></p>
<p>Ennél jobbat, a körülményekhez képest, nem is kivánhatott volna
szegény francziáknak.</p>
<p>A múzsák kegyeltjét azután borral is kinálták. Ivott a jámbor;
annyira ivott, hogy utoljára ő maga kérte azt a rettenetes tisztet,
hogy menjen vissza hozzá szállásra; s fogadta Simonyinak, hogy az
egész háborút le fogja mind írni versben s tönkre teszi vele az
Iliást, Odysseát s más afféle ponyvára való firkálmányokat;
genealogiáját pedig felviszi Simonyidesig, a ki nagy bölcs volt és
poéta, még pedig görög nem-egyesült.</p>
<p>Simonyi mind e mellett elismeré, hogy Bressau úr igen tudós és
derék ember, s olyan kiméletes volt, hogy még azután is mindenkinek
azt mondta, hogy a francziák legnagyobb költője Marcigniban
lakik.</p>
<h3>XXI. A HŐS ASSZONY.</h3>
<p>Valami összekoczczanás volt a katonák és lakosok között; egy
franczia polgártárs úgy talált a kanalával fejbe ütni egy huszárt,
hogy az rögtön leesett lábáról. – Képzelhetni, mekkora kanállal
esznek a francziák, ha akkorát lehet vele ütni, hogy egy huszár
leessék a lábáról?</p>
<p>A gonosztevő, a ki a perduellis kanállal merte érinteni a huszár
fejét, elszaladt világgá, hanem a helyett elfogták az apját,
bezárták, s azt mondták, hogy míg elő nem teremti a fiát, addig ki
nem eresztik.</p>
<p>Két óra mulva egy fiatal pórlegény jelenté be magát Simonyinál,
mondván, hogy ime ő a <span class="pagenum"><a name="Page_210" id=
"Page_210">-210-</a></span> vétkes, büntessék őt s azután legyen
vége a keresetnek.</p>
<p>Simonyi nem késett rögtön itéletet mondani rá; a fatalis
kerekségű számot, a huszonötöt, mely alatt a magyar nyelvben
annyira megszoktunk botot érteni, hogy már szinte fölöslegesnek
tartjuk utána mondani.</p>
<p>Élt azonban Simonyi azzal a gyanuperrel, hogy majd ha megtudják
ezt az itéletet az ő rimánkodó hölgyei, megint rajta rontanak, s
lekönyörgik a huszonöt botot; e miatt megparancsolá, hogy minden
ajtóhoz kettős őrt kell állítani, a kik az itélet végrehajtásáig
semmiféle rendű, rangú, nemű és nemzetségü teremtett lelket hozzá
be ne bocsássanak.</p>
<p>Jól számított.</p>
<p>Még ki sem huzták a derest, midőn a tizenkét delnő újra
megjelent a háznál kegyelemért könyörgendő.</p>
<p>Szegénykéket mindenütt elutasíták.</p>
<p>«Később tessék jönni. Az ezredessel nem lehet most szólni.
Fontos dolgai vannak» stb. stb.</p>
<p>Az árva hölgyek sirtak, rítak, de az mind nem használt semmit,
az ajtók zárva maradtak.</p>
<p>Ekkor egy franczia tábornok neje, Demeran asszonyság, azon
merész ötletre jön, hogy ha zárva vannak az ajtók, nyitva vannak az
ablakok; be kell hozzá menni az ablakon!</p>
<p>Az őröknek már az nem volt parancsul adva, hogy az ablakon se
ereszszenek be senkit.</p>
<p>Tessék.</p>
<p>A bátor amazon, társai segélyével, hirtelen egy lábtót kerített
elő; azt neki támasztották az <span class="pagenum"><a name=
"Page_211" id="Page_211">-211-</a></span> első emelet egyik nyitott
ablakának és Simonyi egyszer csak azon veszi magát észre, hogy az
ablakon keresztül rohan be hozzá egy kipirult arczú delnő, s
mielőtt elfuthatna előle, megragadja kezét és el nem ereszti, a míg
meg nem hallgatja kegyelemkérését a szegény elitélt számára.</p>
<p>Simonyi sem volt még ilyen kelepczében soha. A nő fogta, neki
nem volt hová menekülnie.</p>
<p>– De asszonyom. A vétkest meg kell büntetnem, különben maholnap
fényes nappal agyonütik a katonáimat. Hiszen nem lesz neki nagy
baja. Egynehány ütleget kap s tovább mehet.</p>
<p>– Egynehányat? De mennyi az az egynehány?</p>
<p>Simonyi sejtette, hogy itt alkura kerül a sor, azért úgy tett,
mint a falusi zsibárus, a ki százra tartja, a mit huszonötért akar
oda adni.</p>
<p>– Nem sok; csak száz bot.</p>
<p>– Száz bot! sikolta fel a delnő, és ijedten nézett az
ezredesre.</p>
<p>– No igen. Ez kerek szám.</p>
<p>– De uram, hisz ez embergyilkolás. Abba bele kell halni.</p>
<p>– Dehogy kell: a muszkáknál ötszázat is szoktak leszámlálni.</p>
<p>– Az nem lehet, az nem szabad. Elég lesz neki tíz.</p>
<p>– Asszonyom, hogy ne mondjon ön udvariatlannak, ime a kegyed
édes szavaiért elengedem neki felét, legyen ötven.</p>
<p>– Nem, nem, tizenkettő a legtöbb; ön oly <span class=
"pagenum"><a name="Page_212" id="Page_212">-212-</a></span> derék
vitéz magyar ember, ugyan mit fukarkodik olyan dologgal, a mi önnek
semmit sem használ.</p>
<p>– Legyen tehát, én engedek még huszonötöt, legyen huszonöt; de
azon alól nem adom.</p>
<p>E pillanatban csattant az első ütés odalenn az udvaron, követve
a bántott ember jajgatásától. Demeran asszonyság e hang hallatára
elájult.</p>
<p>Simonyi futott illatos üvegért, pohár vizet hozott s a mint az
elájult delnőt nagy gyöngédséggel siet ápolgatni, egyszer csak
felugrik az ájultából s mind a tíz körmével nekiesik az ezredes
hajának, dühösen kiáltva.</p>
<p>– Vagy megöllek téged, vagy magam halok meg; de megmutatom, hogy
franczia nő vagyok.</p>
<p>Simonyi mit tehetett egyebet, mint hogy ölébe vonta a
veszedelmes ellenséget s a gyilkos kezecskéket megragadva,
egyenkint megcsókolgatá, és sietett kapitulálni az eléje írt
föltételek alatt. A franczia legényt a tizenkettedik botnál
szabadon bocsáták.</p>
<p>Demeranné erre kiengesztelődött. A megbüntetett franczia feljött
Simonyihoz és meg köszöné a vele tett szivességet, és kérdezé, hogy
már most e vétség miatt többet nem fognak-e senkit bántani?</p>
<p>Simonyi biztosítá, hogy többet nem lesz róla szó.</p>
<p>A szegény fiu akkor vallá meg, hogy tulajdonképen nem is ő volt
az, a ki a katonát főbe ütötte, hanem a testvére.</p>
<p>Simonyi csodálkozva kérdezé, hogy hát miért jelenté ő fel magát?
<span class="pagenum"><a name="Page_213" id=
"Page_213">-213-</a></span></p>
<p>– Bátyám családos ember, apám öreg; – felelt a fiú; – nem
akartam, hogy ők szenvedjenek.</p>
<p>– Nem gondoltál rá, hogy hátha halálra fogsz itéltetni?</p>
<p>– El voltam rá készülve.</p>
<p>Demeran asszony büszkén monda az ezredeshez:</p>
<p>– Látja ön, ilyen a franczia!</p>
<p>Simonyi megköszönte a delnőnek, hogy a derék ifjú büntetésének
felét lekönyörögte, azután megajándékozta azt és úgy bocsátá
haza.</p>
<p>Talán magában azt is elismeré: hogy ez volt az első franczia, a
ki Simonyit legyőzte.</p>
<h3>XXII. A KÉT ELITÉLT.</h3>
<p>Nagy bűnt követett el két vitéz huszár.</p>
<p>Loptak, szöktek, törvényt rontottak. Ellenség földén, békesség
idején rosszul viselték magukat.</p>
<p>A haditörvény mind a kettőt halálra itélte.</p>
<p>Szép két deli legény volt mind a két elitélt, mikor a
siralomházba kitették mind a kettőt, a jó franczia nép seregestül
tódult látásukra, és a ki csak látta őket, mind arra fakadt, hogy
milyen kár lesz értük.</p>
<p>Hordtak nekik ételt, italt, pénzt hánytak a tányérukra,
biztatták, vigasztalták őket, hogy majd kegyelmet kapnak. Kivált a
szép nők és fiatal lánykák háromszor is visszajöttek őket ujra
megnézni s alig tudtak tőlük megválni azzal a <span class=
"pagenum"><a name="Page_214" id="Page_214">-214-</a></span>
gondolattal, hogy ilyen két szép ifjú legényt mért tesznek
halottá?</p>
<p>Pedig hiszen ellenség volt mind a kettő.</p>
<p>Különös alkotása a női sziveknek! ők a szerencsétlent még az
ellenségben is szánni tudják. A kegyelmet kérő delnők most is
megjelentek az ezredes előtt s épen oly igaz könyekkel tudtak
könyörögni nála a két elitélt huszárért, mintha azok is honfiaik
volnának.</p>
<p>A marquisnő is ott volt köztük, ott madame Demeran is. Amaz
kért, ez fenyegetett. Simonyi az egyiktől tréfásan félt, a másikat
igazán szerette.</p>
<p>Azt válaszolá nekik, hogy majd az itélet végrehajtásának
órájában megtudják határozatát.</p>
<p>A második nap reggelén két ifjú hajadon jelent meg Simonyi
előtt, két szép polgárleány, kik őt azon különös kérelemmel lepték
meg, hogy ők készek azon két elitélt bűnöshöz nőül menni, ha az
ezredes kegyelmet ad nekik.</p>
<p>Hiába mondá nekik Simonyi, hogy azok rossz, gonosztevő ficzkók,
a kiket kár volna a haláltól megváltani ilyen két szép leány
szivével, az ártatlanok mégis csak azt mondták, hogy együtt akarnak
élni halni a két deli halálra itélttel.</p>
<p>Végre nekik is azt válaszolta, a mit a marquisnőnek, hogy
várjanak az itélet végrehajtásának órájáig, akkor majd meglátják,
mi történik.</p>
<p>Eljött a harmadnap, megvirradt a reggel, két deli magyar
legénynek hajh sötét éjszaka!</p>
<p>Felöltöztették őket szépen, fehér gyolcsingbe, fekete fátyollal;
és sok szép hölgy sírva kötözé karjaikra a gyönyörű
selyemszalagokat.</p>
<p>Felültették őket a szekérre, megszólalt a lélekharang;
<span class="pagenum"><a name="Page_215" id=
"Page_215">-215-</a></span> gyászzene hangzott végig előttük az
utczán. A merre elhaladtak, az ablakokból virágokat szórtak reájuk,
s úgy siratták őket végig – végig – a szép magyar legényeket, a
szép franczia menyecskék.</p>
<p>Kivitték őket a Loire partjára, ottan volt egy szép virágos
mező, szép virágos mezőben csunya megásott sír; az előtt
megálltak.</p>
<p>A kisérő katonaság erős négyszögbe állt; a hadbiró felolvasá az
itéletet, a két elitélt szemeit beköték selyemkendővel; egyiket
jobb felől, másikat balfelől letérdepeltették.</p>
<p>A pap imádkozott velök, a körülálló nép zokogott helyettük;
tizenkét granátos előttük állt megtöltött fegyverrel.</p>
<p>Két szép polgár leány egymás kezét fogva úgy nézett reájuk:
vajjon meghalnak-e? A két deli legény.</p>
<p>Dob pördült, fegyver zördült, hat granátos csője neki volt
intézve az egyik elitélt szivének.</p>
<p>Csak a szót várják még. Egy, kettő, három percz: «tüzet
legények!» a lövés eldördűlt, egyszerre mind a hat. Deli legény
eldült szépen a pázsitos mezőn, piros vére csak úgy omlott apró
sárga virágokra. Azok piros virágok lettek egybe.</p>
<p>Dob pördült, fegyver zördült, másik hat granátos is fölemelte a
halállal terhelt csőket: midőn egyszerre felsikoltott a nép:</p>
<p>– Megálljatok. Fehér kendő lobog! kegyelem érkezik.</p>
<p>Sebes vágtatva jött fehér kendővel kezében egy lovas hadsegéd.
<span class="pagenum"><a name="Page_216" id=
"Page_216">-216-</a></span></p>
<p>«Kegyelem, kegyelem!»</p>
<p>A második vitéz élete megmaradt.</p>
<p>A nép örömriadással kisérte vissza a megmenekültet a városba,
víg zene ment előtte; a kik jelen voltak, örömmel beszélték
másoknak: hogyan menekült meg a szép deli legény?</p>
<p>Pedig hát mi volt az nekik?</p>
<p>Nem rokon, nem barát, nem honfitárs; sőt inkább üldöző ellenség,
kit a csatatéren lelőni, levágni dicsőség lett volna.</p>
<p>És most úgy örültek mégis, hogy az ifjú huszár nem veszett
halálba. Ilyen a franczia nép.</p>
<p>A két szép hajadon ismét megjelent Simonyinál és könyörgött
előtte, hogy ha már csak egyet hagyott élve a két szép idegen
ifjúból, engedné meg annak, hogy válaszszon közülök; egyiránt szép
volt mind a két lány, egyiránt gazdag és tiszta, ártatlan
szívű.</p>
<p>Simonyi megszánta őket, – és nem adta meg kérésüket.</p>
<p>– Menjetek gyermekim haza, s ne ábrándozzatok felőle, a szép
deli ifjúnak szive bűnökkel teli. A ti jó lelketek ne szenvedjen ő
miatta.</p>
<p>Jól is mondta; mert a kegyelmet nyert fiú később hirhedett
zsivány lett; s számtalanszor megbánatta Simonyival, hogy ama nehéz
órában nem ezt küldötte legelől.</p>
<p>A két szép szűz pedig, nem nyerhetve meg az élőt, elrablá
legalább a halottat.</p>
<p>Még azon nap éjszakáján felásták a behantolt sírt, kivitték a
megöltet belőle, elvitték őt magukkal; soha sem tudta meg senki,
hová rejthették el őt? <span class="pagenum"><a name="Page_217" id=
"Page_217">-217-</a></span></p>
<p>Költeménynek is szép volna: pedig ekként történt az meg. És
ilyen regék születnek akkor, ha két oly hővérű nép, mint a magyar
és franczia, egymás szemeibe pillant.</p>
<h3>XXIII. TOLDI UTÓDA.</h3>
<p>Egy izben találtam már hősünket Toldihoz hasonlítani, e hajdani
hős lovaghoz, újra eszembe jut ez a magas példány, midőn Simonyit
Párisba kisérem.</p>
<p>Napoleon leköszöntetése után az egyesült seregek szállották meg
Párist.</p>
<p>A franczia tisztek között volt egy hires bajvívó! termetére is
Simonyihoz hasonló, a mellett gyakorlott mindennemű
fegyverforgatásban: egész életében nem tanult egyebet.</p>
<p>Ez a közhelyeken, sétányokon és kávéházakban mindig
belekötelőzködött a porosz, angol, muszka és osztrák tisztekbe,
gunyolta, ingerelte őket; a minek rendesen párbaj lett a vége.</p>
<p>A franczia óriás rendesen levagdalta ellenfeleit s ilyenformán
sokat megpiszkolt a győztes hadseregből.</p>
<p>Egyszer Simonyival lett találkozása. Vitézvári hire úgy járt
mindenütt előtte, mint nap előtt a hajnal; tudták azt már Párisban,
hogy ő oda fog jönni és azután Simonyi nem is volt az az ember, a
ki szerette az incognitót: – pompásan járt, ezüsttől ragyogó
hintóban, akár egy fejedelem.</p>
<p>Ráakadhatott, a ki kereste. <span class="pagenum"><a name=
"Page_218" id="Page_218">-218-</a></span></p>
<p>A franczia viador talált is könnyen alkalmat összetűzhetni
vele.</p>
<p>Nyilvános helyen elkezdte előtte ócsárolni az egyesült
hadsereget, leszállítá diadalaikat, gunyolta Simonyi hadi tetteit,
és végre még nemzetét is.</p>
<p>Elég volt!</p>
<p>A magyar bajnok levonta keztyűjét kezéről s odaveté azt a
francziának. Néhány szóval elvégezték, mikor és hol fognak
egymással találkozni?</p>
<p>Simonyi mondá a francziának:</p>
<p>– Ez a viadal kettőnk közül egyikünknek utolsó viadala lesz.</p>
<p>– Én is úgy akarom, felelt ez.</p>
<p>– De erről ne szóljunk senkinek, mondá Simonyi, ki nem akarta,
hogy a fejedelmek megtudják, miszerint ők életre-halálra akarnak
harczolni; a mikor megtiltanák a párbajt.</p>
<p>Mert a katonák között (bár polgári törvények tiltják) nagyon
szokásos a párbaj, s a katonai becsület épségben tartására
mulhatlan is; és az ilyen párbaj rendesen csak első vérre szokott
menni. A mint valamelyik sebet kap, a jelenlévő párbajsegédek, kik
felemelt kardokkal mindegyik vivó fél bal oldalán állnak, közbe
rohannak; a kardokat leverik s vége a viadalnak.</p>
<p>Sőt néha a nemesebb részekre intézett vágások is tiltva vannak;
a vívók nyakára erős szőrnyakravalót kötnek, a jobb kéz csuklójára
vastag selyem kendőt csavarnak, hogy valamikép életeret ne
találjanak ketté vágni. Szabad a vágás <span class=
"pagenum"><a name="Page_219" id="Page_219">-219-</a></span> csupán
a fejre, arczra, mellre és karra, mint a hol kevéssé lehet
életveszélyes sebet kapni.</p>
<p>Simonyi párviadalánál is megtörténtek mind ezen elővigyázati
rendszabályok. Több főtiszt és fejedelmi uraságok voltak jelen a
teremben, hol a viadalnak végbe kellett menni. Kiváncsi volt
mindenki ez érdekes harczra, melyben két oly hires férfi, mint
Simonyi és a franczia Herkules mérkőznek meg egymással.</p>
<p>Mert a hány csatája volt Simonyinak a nyilt csatamezőn, talán
még több harcza volt ellenfelének titkos párbajokban, mik ezért
közbeszéd tárgyai voltak, s mikben amaz ép úgy diadalmas volt
mindig, mint Simonyi az ütközetekben.</p>
<p>Vajjon melyik fog győzni?</p>
<p>Legtöbben azt állíták, hogy a franczia. A csatábani harczhoz
egész másnemű ügyesség és bátorság kell, mint a párviadalhoz.
Soknak nem is ment ez a fejébe, hogy egy oly ügyes, kitanult
franczia hőst egy magyar mészáros fia meg tudjon szabdalni.</p>
<p>Midőn a két férfit kiállíták egymással szembe s kezükbe adták a
kardokat, Simonyi azt mondta a jelen volt tanúknak:</p>
<p>– Uraim, önök hallották, hogy ez az ember nemzetemet
gyalázta.</p>
<p>Azok el nem tudták gondolni, hogy miért hivatkozik most
erre?</p>
<p>«Vigyázz!» hangzott mindkét részről. A vivók kettős toppanása
jelenté a harczot; a kardok előre meredtek, szem szembe nézett, a
test mozdulatlanul állt előre hajolva: – aztán összecsattantak a
kardok. <span class="pagenum"><a name="Page_220" id=
"Page_220">-220-</a></span></p>
<p>Csak egy perczig tartott a viadal; a nézők csak két
villámgyorsan ütő kardot láttak, azzal összerogyott a franczia, egy
szó nélkül, egy végső mozdulat nélkül: – a feje ketté volt hasítva,
homlokától kezdve az álla hegyéig.</p>
<p>– Önök hallották, hogy nemzetemet gyalázta, – ismétlé Simonyi,
kardját megtörülve az első vértől.</p>
<p>A kik azt látták, félő bámulattal tekintének rá; ez mestervágás
volt, a magyar mészáros fia most remekbe vágott.</p>
<p>Azontul nem is kivánt vele senki párbajt víni, sem egész testre,
sem első vérre.</p>
<h3>XXIV. A HUSZÁR BÉCSBEN IS ÚR.</h3>
<p>Isten hozzád szép Francziaország; bátor férfiak, szép asszonyok
hazája!</p>
<p>Isten hozzád, dicsőség mezeje, hőstettek napjai!</p>
<p>Isten hozzátok ti boldog városok, hol a magyart, még
ellenségképen is, oly szivesen látták!</p>
<p>Soha sem voltak ott olyan víg dalidók, soha sem voltak a
templomok oly látogatottak, mint a magyar huszárok ott léte
alatt.</p>
<p>A vitézeknek vissza kelle térni hazájukba.</p>
<p>A jó Simonyi bucsut vett szép védenczétől, a marquisnőtől.</p>
<p>Csak a végső pillanatban, midőn az érzésnek többé nem lehet
parancsolni, tudta meg, hogy mennyire szeretteték.</p>
<p>Midőn egy kis németországi falun keresztül <span class=
"pagenum"><a name="Page_221" id="Page_221">-221-</a></span> utazva,
ugyanazon gazdához szállt be, kinél sok év előtt volt szállva, mint
fiatal őrmester, a kis leánykák – most már mind eladó szüzek –
ráismertek, s örömtelten kiálták: «a jó őrmester megérkezett!»</p>
<p>És az egész falu népe, boldog emlékektől buzdítva, kiáltá
utánuk:</p>
<p>«Itt van a jó őrmester.»</p>
<p>A jó őrmester már akkor világhirű hős volt, és a legfényesebb
urak egyike, ki szegény ismerőseit mégis oly szivesen fogadta.</p>
<p>A hazatérő hősre nagy becsület várt ide haza, a vezénylete alatt
levő ezred főlakhelye eddigelé Gácsországban volt, most azt a
fejedelem különös kegye kitüntetésül egyenesen a birodalmi
fővárosba, Bécsbe tette által.</p>
<p>E fényes városban sok szép látni való volt akkor is, de a
legszebb, a mit látni lehetett, mégis csak Simonyi huszárezrede
volt.</p>
<p>Mikor az bevonult hosszú diadalutjáról, elül harminczkét lovas
zenésze, ősmagyar kaczagányokban, gazdag aranysujtásokkal, kiket
egy termetes szerecsen, fényes keleti ruhában vezényelt ezüst
buzogánynyal kezében; a tisztek csojtáros mentékben, kócsagos
kalpagokkal; az egész ezred tetőtől talpig ujjal öltöztetve, a
lovak sallangos csojtárai ragyogók, maguk is délczegek, s mikor
végig hangzott Bécs fényes utczáin Lavota magyar indulója, melyre
minden paripa úgy kezdett tánczolni, mintha ő is tudná, hogy
huszárt visz a hátán Bécsnek városába; a délczeg vitézek szemei
örömtül szikráztak; hajh, akkor a jó bécsi népnek kevés volt az
ablak, még a házak teteje is megtelt <span class="pagenum"><a name=
"Page_222" id="Page_222">-222-</a></span> emberekkel; úgy szórták
reájuk az özön virágot, úgy hangzott eléjük a sok «hozott Isten!»
Az is magyarul szólt, a ki egy szót sem értett.</p>
<p>Különös dolog az, én magam sem tudom okát adni, honnan, miért
vagyon? hiszen más katonák is lehetnek vitézek, szeretetreméltók,
de nem tünik az úgy fel, mint a huszár; egyetlen huszár látása
jobban felvillanyozza az embert, mint más akármiből száz.</p>
<p>Volt ez időben egy hirhedett szinmű, mit a bécsi szinpadon épen
oly sikerrel adtak, mint a közelmult években a ravennai viadort;
czíme volt annak «a kisbéri ballet».</p>
<p>Mint a czím gyaníttatja, e szinmű Magyarhonban játszott, a
császárné útját tárgyazva, midőn a háború elől Kis-Bérre vonult;
voltak abban a kor izléséhez képest fényes menetek, csaták
ábrázolatai, némajátékok, dalok és mindenféle tánczok.</p>
<p>Adták ezt a darabot talán kétszázszor is egymásután.</p>
<p>Egyszer Simonyinak eszébe jutott, hogy mikor ezt a színművet
újra adják, elviszi huszárjait a szinházba.</p>
<p>Hogyan? Az egész ezredet?</p>
<p>Nem egyszerre az egészet, hanem egyszer az egyik felét, másszor
a másikat.</p>
<p>Egy napon jön a parancs a huszároknak: «este hat órára kirukkol
a fél ezred egész parádéban, de ló nélkül – gyalog».</p>
<p>Gyalog! mi lesz ebből!</p>
<p>Simonyi a karantán kapu melletti szinházban a felső karzat
alatti második emeletet e napra egészen <span class=
"pagenum"><a name="Page_223" id="Page_223">-223-</a></span> kibérlé
s azzal parancsszóra beülteté szépen három sorba a deli
huszárságot, mint mikor a hadi rendben ülnek a lóháton.</p>
<p>Napi parancs ez volt:</p>
<p>«Egyenesen ülni; mindent jól megnézni, semmit sem beszélni,
publikum fejére le nem köpni».</p>
<p>Ott ültek már a huszárok, midőn a többi közönség kezdett a
szinház minden egyéb részeibe gyülekezni.</p>
<p>Szokatlan jelenet volt ez a kedélyes bécsi előtt; egy egész
huszárhadrend a karzaton, nyalkán kipödrött bajuszszal. Mind olyan
csendesen ültek, nem fecsegtek szomszédjaikhoz, nem nézegettek
szemcsövekkel, nem tehénkedtek a padok karjára, mint a többi uri és
közrendű népek.</p>
<p>A szép ballet előtt valami szerény kis bohózatot adtak, egyet
azon hézagtöltő darabocskák közül, a mik a végre születtek, hogy a
más egyebet nézni jött közönségnek keservessé tegyék a
várakozást.</p>
<p>A mi huszárjaink sem nem mosolyogtak rajta, sem nem ásítoztak
rajta. Ugy ültek ott, mint megannyi tudós társasági tag, a ki
kritikát jött írni.</p>
<p>Meg volt nekik parancsolva, hogy egyformán viseljék magukat.</p>
<p>A bohóczok végre letüntek a szinpadról, most következett a
ballet.</p>
<p>Mindenféle átlátszó ruhás angyalok libbentek ki a szinpadra,
forogtak, repkedtek, lábaikkal mutogattak erre-arra: – még itt csak
a bajuszaikat pödörgették a huszárok; egynémelyik nagyot
<span class="pagenum"><a name="Page_224" id=
"Page_224">-224-</a></span> pirult s szemérmesen lesütve a szemeit,
dörmögte a szomszédjának.</p>
<p>«Az angyalát! Bizony hosszabb kantust is vehetett volna magára a
hugomasszony. Az ember szinte rá sem mer nézni.»</p>
<p>«Bizony szégyen gyalázat az, annyi becsületes ember előtt olyan
reggeli pongyolában ugrálni.»</p>
<p>«Talán nem is tudja, hogy «úgy» van? Rákellene kiáltani.»</p>
<p>«Ni a szemtelen, hogy fölemelte a lábát.»</p>
<p>Végre egy vén őrmester megnyugtatá őket, mondván: hogy hiszen
ezek nem igazi asszonyok és leányok ám, hanem csak alakok;
szemfényvesztés az egész.</p>
<p>Hanem azután kirukkol egyszerre a szinpadra husz magyar
parasztlegény tarka zsebkendőkkel gomblyukaikban és husz magyar
leány, szalagos hajfonatokkal, pillangós ingvállal. Rárántják a
zenekarban a legszebb toborzó nótát s elkezdnek arra azok délczegen
tánczolni.</p>
<p>De már e hangokra, e látványra villogni kezdettek a hadfiak
szemei. A zene oly lelkesítőn hangzott: a tánczoló párok úgy
csattogtatták tenyereiket; a huszárok is szerettek volna
egyet-egyet bele kurjantani s tapsolni tenyérrel. Ámde meg volt
parancsolva, hogy szépen viseljék magukat, s az átelleni páholyban
ott ült maga Simonyi és vigyázott rájuk.</p>
<p>No de azt nem láthatta meg, a mi a pad alatt történik. Egyszer
csak elkezd valami új hang vegyülni a zenébe; a huszárok elébb
halkan, aztán erősebben verték össze sarkantyúikat; az egész
<span class="pagenum"><a name="Page_225" id=
"Page_225">-225-</a></span> fél regement sarkantyúja olyan szépen
kiverte a taktust, mintha a karmester dirigálta volna.</p>
<p>A közönség ekkor elkezdett a huszároknak tapsolni, a kik
folyvást mozdulatlan arczokkal, szótlanul, komolyan ültek sorban,
mintha nem is ők volnának, a kik azt a nagy sarkantyúzenét
elkövetik; hanem a mint egyszer Simonyi maga is kihajol páholyából
és elkezd tapsolni és éljent kiáltani (még akkor vivátnak hívták az
éljent), nosza a fél regement huszár is, a ki megszokta volt vezére
példáját követni, elővette tenyereit, beletapsolt a zenébe s olyan
vivátozást mivelt, a melyet sem az előtt, sem azóta nem hallott a
karantán kapui szinház.</p>
<p>Játék végeztével megdicsérte Simonyi szépen derék vitézeit, hogy
jól viselték magukat s a jövő előadásig volt azoknak mit beszélni
az ezred másik feléhez a látottakról.</p>
<p>A következő előadásba azután Simonyi elvitte a többi hadfiakat
is.</p>
<p>A bécsi közönség megtudva, hogy mikor jönnek a huszárok a
szinházba, minden zugába összesereglett annak s az a furcsa eset
támadt, hogy ezt az előadást majd minden ember háttal a szinpadnak
nézte.</p>
<p>Történt azonban egyszer, hogy a bécsi banknál azon időben nagyon
sürgős levén a dolog a pénzbeváltás miatt, a néptolongás ellen
kénytelenek voltak az urak lovas katonákat állítani a kapuk
elé.</p>
<p>A bátor bécsi nép azonban, pénzről levén a szó, nem sokat félt a
kivont szablyától s egy napon az őrül kirendelt vértes lovag úgy
járt, <span class="pagenum"><a name="Page_226" id=
"Page_226">-226-</a></span> hogy a tolongó nép lovastól együtt
felemelte s bevitte a bank udvarára.</p>
<p>Másnap huszárt állítottak oda. No nem vitték azt be.</p>
<p>Mikor a vitéz hadfi vette észre, hogy nagyon attakirozzák, neki
parancsa lévén, hogy állomását minden módon megtartsa, elkezdett
jobbra-balra kardlapozni, erre még jobban szorították, akkor azután
az élivel vágott közbe. Persze rövid időn tiszta is lett körüle a
tér, hanem két polgártárs halva maradt és tizenkettőt lepedőben
vittek haza.</p>
<p>A fensőbbség elismerte, hogy a huszár jogosan cselekedett, hanem
azért mégis átlátták, hogy biz ott a bécsi nép közé rendet tartani
kissé erős dolog a huszár.</p>
<p>Simonyi is, meg még mások is megegyeztek abban, hogy sokkal jobb
lesz ő nekik hazájukba térni, s az egész ezred úgy jutott
megmaradása helyéül szülötte földére, annak is a kellő közepére, a
szép Nagyváradra.</p>
<h3>XXV. AZ UTOLSÓ LÁNCZSZEM.</h3>
<p>Eddig tartott a napfény, már most következik az éjszaka.</p>
<p>Hajh drága dolog a jó éles kard a csatában: hajh mondjátok
akkor, áldja meg az Isten, a ki csapásokat osztogat vele az
ellenségnek. Mikor pedig vége van a harcznak, akkor zúgolódtok
<span class="pagenum"><a name="Page_227" id=
"Page_227">-227-</a></span> reá: – «ne nyulj hozzá gyermek, mert
elvágod vele a kezedet.»</p>
<p>Mi volt a hős Toldi vége?</p>
<p>Mikor legyőzte az országczímert elrabló viadort, mentéje
ujjával, melyben vala buzogánya, agyonütött valami rossz kölyket, a
ki vele kötekedett a királyi udvarban. Ezért börtönre keresték:
csak a szégyen, a mi megölte, mentheté meg attól.</p>
<p>Mi lett a hős Simonyi vége?</p>
<p>Béke idején is olyan szigorú rendet tartott ezredében, mintha
ellenség előtt állt volna.</p>
<p>Száz adomát tudnak szigorúságáról.</p>
<p>Hogy az volt rendelete: miszerint a riadó trombitaszóra a melyik
katona legelébb jön, jutalmat kap, ki legutóbb, botot. Minthogy
valakinek okvetlen kellett utolsónak lenni a sok közül, a verés
soha el nem maradt.</p>
<p>Hogy egy hadapródot azon szóval bocsáta el szabadságra, hogy ha
a határidőre haza nem jön, becsületszavára fogadja: főbe löveti. Az
ifjú a takarodó után jött meg s Simonyi, hogy becsületszavát meg ne
szegje, főbe lövette.</p>
<p>Egy év mulva Arad vára börtönében halt meg.</p>
<p>Az a Simonyi, a ki huszonnégy éven át karddal kezében honának
büszkesége volt, lánczczal kezén végezte életét, szégyen és bú
miatt; megfosztva rendjeleitől, kitörülve a vitézek sorából.</p>
<p>Tehát, a ki azt mondta róla pajkos gyermekkorában, hogy vagy
nagy úr lesz, vagy a börtönben hal meg, kétszer is eltalálta
sorsát. <span class="pagenum"><a name="Page_228" id=
"Page_228">-228-</a></span></p>
<p>Mindenesetre jobb lett volna neki nem tenni zsebébe azt az ív
papirost, a mely Lipcse alatt felfogta a szivének szánt golyót.</p>
<p>Úgy halt meg, mint Toldi. Dicsőséges életpálya végén szégyentől,
bánattól letörve.</p>
<p>Mondjon rá szigorú itéletet, mint emberre, a biró itt a földön,
és ott fenn az égben: – a hős dicsősége mindig fényes marad s
együtt él az el nem fogyandó napokkal!</p>
<hr class="chap" />
<p><span class="pagenum"><a name="Page_229" id=
"Page_229">-229-</a></span></p>
<h2>VÉGSZÓ.</h2>
<p>Hősünk életrajza nem költemény.</p>
<p>A miket elmondánk róla, azok a történetírás sajátjaivá
váltak.</p>
<p>Még most is élnek azon korból való emberek, a kik e tényekre
visszaemlékeznek s bizonyítják azoknak valóságát és még sokkal
többet tudnak felőle mondani; a miket mind följegyezni nem volna
hely e kis könyvecske lapjain.</p>
<p>Kútfőink voltak az «Oesterreichischer Beobachter» egykorú lapjai
és tudós hazánkfia – Nagy Pálnak 1849-ben kelt életirása, a további
eseményeket élők szavai után egészítettük ki. Minden tény hiteles
okiratokkal van megállapítva, a mik kétségtelenné teszik, hogy
Simonyi József volt a magyar történet leghirhedettebb hőse.</p>
<p>Nagyobb jelenet, mint maga Toldi és méltó, hogy egykor hasonló
költőjére találjon.</p>
<p>Majd hogyha egykor ő is a regekör személyei közé emelkedik, mint
lovagkorunk hősei.</p>
<p>Addig is ne hagyjuk eltörlődni emlékét; míg az utókor költői
keze elmossa emberi hibáit s felmagasztalja hősi erényeit.
<span class="pagenum"><a name="Page_230" id=
"Page_230">-230-</a></span></p>
<p>Honának büszkesége, lelkesedése volt ő; a nagy Széchenyi
Istvánnak ifjú korában óhajtott mintaképe.</p>
<p>E dicső hazafinak más utat jelölt a sors a honboldogítás
halhatatlan hiréig. Ketté törte a kardot s a szellem harczaihoz
utasítá őt. Simonyit letörte, a kardok bajnokát s támasztá
Széchenyit, az eszmék vezérét. – Vajjon mit kezd velünk, hogy ezt
is összetörte?</p>
<hr class="chap" />
<div class="footnotes">
<h2>Jegyzetek.</h2>
<div class="footnote">
<p><a name="Footnote_1" id="Footnote_1"></a> <a href=
"#FNanchor_1"><span class="label">1)</span></a> Prototypon S. Ign.
de Loyola, ao. 1556. pridie Kal. Aug. e vultu genuino depositum, ac
annis plus, quam ducentis in collegio societatis Jesu cultum; a
Laurentio Riecio, ultimo societates Jesu generali, ante funus
eiusdem societatis aug. Maria Theresia oblatum, atque Dno. Ign.
Krampmiller suo in spiritualibus patri. Hic Comitissæ Leop.
Nádasdy, Hæc Josepho Fuxhoffer, ex Jesu Societatis nepotum
præfecto, hic demum germano suo, damiano Fuxhoffer, Benedictin. dn.
reddidi ordinavit. etc.</p>
<p><a name="Footnote_2" id="Footnote_2"></a> <a href=
"#FNanchor_2"><span class="label">2)</span></a> Marquis főnemest
jelent, több mint a gróf, kevesebb mint a herczeg czím.</p>
</div>
</div>
<hr class="chap" />
<p><span class="pagenum"><a name="Page_231" id=
"Page_231">-231-</a></span></p>
<h2>TARTALOM.</h2>
<h3>Magyarhon szépségei.</h3>
<ul class="TOC">
<li>A magyar Tempevölgy<span class="ralign"><a href=
"#Page_3">3</a></span></li>
<li>More Patrio<span class="ralign"><a href=
"#Page_24">24</a></span></li>
<li>Uti levelek<span class="ralign"><a href=
"#Page_71">71</a></span></li>
<li>
<ul class="TOC">
<li>I. Kolozsvárott<span class="ralign"><a href=
"#Page_71">71</a></span></li>
<li>II. Torda, Enyed, Gyulafehérvár<span class="ralign"><a href=
"#Page_73">73</a></span></li>
<li>III. Kelementelke<span class="ralign"><a href=
"#Page_80">80</a></span></li>
<li>IV. A homoródalmási barlang<span class="ralign"><a href=
"#Page_85">85</a></span></li>
<li>V. Szent Anna tava<span class="ralign"><a href=
"#Page_94">94</a></span></li>
</ul>
</li>
<li>A Vág völgye<span class="ralign"><a href=
"#Page_101">101</a></span></li>
<li>Német magyarok<span class="ralign"><a href=
"#Page_105">105</a></span></li>
<li>Budai családok<span class="ralign"><a href=
"#Page_109">109</a></span></li>
<li>A befagyott Balaton<span class="ralign"><a href=
"#Page_113">113</a></span></li>
<li>A vaskapu<span class="ralign"><a href=
"#Page_123">123</a></span></li>
<li>Tiszai mocsár<span class="ralign"><a href=
"#Page_129">129</a></span></li>
<li>A Hortobágy<span class="ralign"><a href=
"#Page_132">132</a></span></li>
</ul>
<h3>A legvitézebb huszár.</h3>
<ul class="TOC">
<li>Előszó<span class="ralign"><a href=
"#Page_143">143</a></span></li>
<li>
<ul class="TOC">
<li>I. A fiatal diák<span class="ralign"><a href=
"#Page_144">144</a></span></li>
<li>II. Az ujoncz<span class="ralign"><a href=
"#Page_147">147</a></span></li>
<li>III. Az első vér<span class="ralign"><a href=
"#Page_151">151</a></span></li>
<li>IV. Az első érdemrend<span class="ralign"><a href=
"#Page_155">155</a></span></li>
<li>V. Huszár-tréfa<span class="ralign"><a href=
"#Page_156">156</a></span></li>
<li>VI. A szürke ló és lovagja<span class="ralign"><a href=
"#Page_160">160</a></span></li>
<li>VII. A Garda-tó melletti hőstett<span class="ralign"><a href=
"#Page_162">162</a></span></li>
<li>VIII. Visszaadott leczke<span class="ralign"><a href=
"#Page_165">165</a></span></li>
<li>IX. A hős, mint diplomata<span class="ralign"><a href=
"#Page_167">167</a></span></li>
<li>X. Az új Horatius Cocles<span class="ralign"><a href=
"#Page_172">172</a></span></li>
<li>XI. Hadszerencse<span class="ralign"><a href=
"#Page_177">177</a></span></li>
<li>XII. A báskirok<span class="ralign"><a href=
"#Page_179">179</a></span></li>
<li>XIII. A végzetes golyó<span class="ralign"><a href=
"#Page_181">181</a></span></li>
<li>XIV. Milyen ülés esik a császári trónban?<span class=
"ralign"><a href="#Page_184">184</a></span></li>
<li><span class="pagenum"><a name="Page_232" id=
"Page_232">-232-</a></span></li>
<li>XV. Pezsgőspalaczk- és ágyúdurrogás<span class=
"ralign"><a href="#Page_188">188</a></span></li>
<li>XVI. Becsület az ellenség földén<span class="ralign"><a href=
"#Page_193">193</a></span></li>
<li>XVII. A lyoni nap<span class="ralign"><a href=
"#Page_195">195</a></span></li>
<li>XVIII. A szerelmes oroszlán<span class="ralign"><a href=
"#Page_199">199</a></span></li>
<li>XIX. Szerelmes szív, kegyelmes szív<span class=
"ralign"><a href="#Page_203">203</a></span></li>
<li>XX. A hős és poéta<span class="ralign"><a href=
"#Page_206">206</a></span></li>
<li>XXI. A hős asszony<span class="ralign"><a href=
"#Page_209">209</a></span></li>
<li>XXII. A két elitélt<span class="ralign"><a href=
"#Page_213">213</a></span></li>
<li>XXIII. Toldi utóda<span class="ralign"><a href=
"#Page_217">217</a></span></li>
<li>XXIV. A huszár Bécsben is úr<span class="ralign"><a href=
"#Page_220">220</a></span></li>
<li>XXV. Az utolsó lánczszem<span class="ralign"><a href=
"#Page_226">226</a></span></li>
</ul>
</li>
<li>Végszó<span class="ralign"><a href=
"#Page_229">229</a></span></li>
</ul>
<hr class="chap" />
<div class="transnote">
<h3>Javítások.</h3>
<p>Az eredeti szöveg helyesírásán nem változtattunk.</p>
<p>A nyomdai hibákat javítottuk. Ezek listája:</p>
<table>
<tr>
<td class="tdr"><a href="#Page_6">6</a></td>
<td>Hát miért nem</td>
<td>«Hát miért nem</td>
</tr>
<tr>
<td class="tdr"><a href="#Page_8">8</a></td>
<td>patakok csermelyek</td>
<td>patakok, csermelyek</td>
</tr>
<tr>
<td class="tdr"><a href="#Page_11">11</a></td>
<td>hely Bataton-Füred</td>
<td>hely Balaton-Füred</td>
</tr>
<tr>
<td class="tdr"><a href="#Page_11">11</a></td>
<td>kellemessé tenni. ezekből</td>
<td>kellemessé tenni, ezekből</td>
</tr>
<tr>
<td class="tdr"><a href="#Page_12">12</a></td>
<td>kerűl a sor. a</td>
<td>kerűl a sor, a</td>
</tr>
<tr>
<td class="tdr"><a href="#Page_36">36</a></td>
<td>megátalkodottt gonosztevő</td>
<td>megátalkodott gonosztevő</td>
</tr>
<tr>
<td class="tdr"><a href="#Page_42">42</a></td>
<td>el van hagyva</td>
<td>el van hagyva,</td>
</tr>
<tr>
<td class="tdr"><a href="#Page_48">48</a></td>
<td>frissen meszelt szobrát</td>
<td>frissen meszelt szobát</td>
</tr>
<tr>
<td class="tdr"><a href="#Page_64">64</a></td>
<td>nem víz, hanem porrá tört párna</td>
<td>nem víz, hanem porrá tört pára</td>
</tr>
<tr>
<td class="tdr"><a href="#Page_72">72</a></td>
<td>meg, A kolozsvári</td>
<td>meg. A kolozsvári</td>
</tr>
<tr>
<td class="tdr"><a href="#Page_75">75</a></td>
<td>csodájárá támadt</td>
<td>csodájára támadt</td>
</tr>
<tr>
<td class="tdr"><a href="#Page_75">75</a></td>
<td>e pénzen váltak</td>
<td>e pénzek váltak</td>
</tr>
<tr>
<td class="tdr"><a href="#Page_79">79</a></td>
<td>alatt kiszórtak</td>
<td>alatt kiszórták</td>
</tr>
<tr>
<td class="tdr"><a href="#Page_105">105</a></td>
<td>Corvin, Mátyás</td>
<td>Corvin Mátyás</td>
</tr>
<tr>
<td class="tdr"><a href="#Page_110">110</a></td>
<td>legende azt meséli</td>
<td>legenda azt meséli</td>
</tr>
<tr>
<td class="tdr"><a href="#Page_122">122</a></td>
<td>Es újra hangzik</td>
<td>És újra hangzik</td>
</tr>
<tr>
<td class="tdr"><a href="#Page_134">134</a></td>
<td>állatot a birkától!</td>
<td>állatot a birkától!»</td>
</tr>
<tr>
<td class="tdr"><a href="#Page_136">136</a></td>
<td>ninden ember az</td>
<td>minden ember az</td>
</tr>
<tr>
<td class="tdr"><a href="#Page_143">143</a></td>
<td>1800 ból ered</td>
<td>1800-ból ered</td>
</tr>
<tr>
<td class="tdr"><a href="#Page_146">146</a></td>
<td>zongorára hegedüre</td>
<td>zongorára, hegedüre</td>
</tr>
<tr>
<td class="tdr"><a href="#Page_149">149</a></td>
<td>mordult a káplár</td>
<td>– mordult a káplár</td>
</tr>
<tr>
<td class="tdr"><a href="#Page_156">156</a></td>
<td>derek fiu</td>
<td>derék fiu</td>
</tr>
<tr>
<td class="tdr"><a href="#Page_159">159</a></td>
<td>nem tette volnak</td>
<td>nem tette volna</td>
</tr>
<tr>
<td class="tdr"><a href="#Page_170">170</a></td>
<td>látszottak a portfellegek</td>
<td>látszottak a porfellegek</td>
</tr>
<tr>
<td class="tdr"><a href="#Page_170">170</a></td>
<td>s a mint kicsitja</td>
<td>s a mint kinyitja</td>
</tr>
<tr>
<td class="tdr"><a href="#Page_176">176</a></td>
<td>vert serget utóhadait</td>
<td>vert sereg utóhadait</td>
</tr>
<tr>
<td class="tdr"><a href="#Page_214">214</a></td>
<td>is ott vott</td>
<td>is ott volt</td>
</tr>
<tr>
<td class="tdr"><a href="#Page_219">219</a></td>
<td>volt tanúknak;</td>
<td>volt tanúknak:</td>
</tr>
</table>
</div>

</body>
</html>
